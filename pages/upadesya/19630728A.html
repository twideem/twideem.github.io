<!DOCTYPE html>
<meta charset='UTF-8'>
<title>/</title>
<link href='../../styles/layout.css' rel='stylesheet'>
<style>
	section *{font-family:標楷體;font-size:22px;line-height:140%}
	article,hr,section hr{background-color:#deb887;border-color:#100c08}
	b,footer p,ins{color:#e34234;font-family:Monospace}
	body,nav,nav a:active,nav a:link,nav a:visited,span{background-color:#d2b48c;color:#100c08}
	nav a:hover{color:#e34234}
</style>
<script src='../../scripts/core.js'></script>
<article>
	<header>
		<h1>妙法蓮華經</h1>
	</header>
	<hr>
	<section>
		<h2>後秦龜茲國三藏法師鳩摩羅什奉詔譯</h2>
		<hr>
		<section>
			<h3>序品第一</h3>
			<p>
				如是我聞<br>
				<br>
				一時<b>ｏ</b>佛住王舍城耆闍崛山中<b>ｏ</b>與大比丘眾萬二千人俱<b>ｏ</b>皆是阿羅漢<b>ｏ</b>諸漏已盡<b>ｏ</b>無復煩惱<b>ｏ</b>逮得己利<b>ｏ</b>盡諸有結<b>ｏ</b>心得自在<b>ｏ</b>其名曰<b>ｏ</b>阿若憍陳如<b>ｏ</b>摩訶迦葉<b>ｏ</b>優樓頻螺迦葉<b>ｏ</b>伽耶迦葉<b>ｏ</b>那提迦葉舍利弗<b>ｏ</b>大目揵連<b>ｏ</b>摩訶迦旃延<b>ｏ</b>阿〔少∕兔〕樓馱<b>ｏ</b>劫賓那<b>ｏ</b>憍梵波提<b>ｏ</b>離婆多<b>ｏ</b>畢陵伽婆蹉<b>ｏ</b>薄拘羅<b>ｏ</b>摩訶拘絺羅<b>ｏ</b>難陀<b>ｏ</b>孫陀羅難陀<b>ｏ</b>富樓那彌多羅尼子<b>ｏ</b>須菩提<b>ｏ</b>阿難<b>ｏ</b>羅睺羅<b>ｏ</b>如是眾所知識大阿羅漢等<b>ｏ</b>復有學<b>ｏ</b>無學二千人<b>ｏ</b>摩訶波闍波提比丘尼<b>ｏ</b>與眷屬六千人俱<b>ｏ</b>羅睺羅母耶輸陀羅比丘尼<b>ｏ</b>亦與眷屬俱<b>ｏ</b>菩薩摩訶薩八萬人<b>ｏ</b>皆於阿耨多羅三藐三菩提不退轉<b>ｏ</b>皆得陀羅尼<b>ｏ</b>樂說辯才<b>ｏ</b>轉不退轉法輪<b>ｏ</b>供養無量百千諸佛<b>ｏ</b>於諸佛所殖眾德本<b>ｏ</b>常為諸佛之所稱歎<b>ｏ</b>以慈修身<b>ｏ</b>善入佛慧<b>ｏ</b>通達大智<b>ｏ</b>到於彼岸<b>ｏ</b>名稱普聞無量世界<b>ｏ</b>能度無數百千眾生<b>ｏ</b>其名曰<b>ｏ</b>文殊師利菩薩<b>ｏ</b>觀世音菩薩<b>ｏ</b>得大勢菩薩<b>ｏ</b>常精進菩薩<b>ｏ</b>不休息菩薩<b>ｏ</b>寶掌菩薩<b>ｏ</b>藥王菩薩<b>ｏ</b>勇施菩薩<b>ｏ</b>寶月菩薩<b>ｏ</b>月光菩薩<b>ｏ</b>滿月菩薩<b>ｏ</b>大力菩薩<b>ｏ</b>無量力菩薩<b>ｏ</b>越三界菩薩<b>ｏ</b>跋陀婆羅菩薩<b>ｏ</b>彌勒菩薩<b>ｏ</b>寶積菩薩<b>ｏ</b>導師菩薩<b>ｏ</b>如是等菩薩摩訶薩八萬人俱<br>
				<br>
				爾時釋提桓因<b>ｏ</b>與其眷屬二萬天子俱<b>ｏ</b>復有名月天子<b>ｏ</b>普香天子<b>ｏ</b>寶光天子<b>ｏ</b>四大天王<b>ｏ</b>與其眷屬萬天子俱<b>ｏ</b>自在天子<b>ｏ</b>大自在天子<b>ｏ</b>與其眷屬三萬天子俱<b>ｏ</b>娑婆世界主梵天王<b>ｏ</b>尸棄大梵<b>ｏ</b>光明大梵等<b>ｏ</b>與其眷屬萬二千天子俱<b>ｏ</b>有八龍王<b>ｏ</b>難陀龍王<b>ｏ</b>跋難陀龍王<b>ｏ</b>娑伽羅龍王<b>ｏ</b>和脩吉龍王<b>ｏ</b>德叉迦龍王<b>ｏ</b>阿那婆達多龍王<b>ｏ</b>摩那斯龍王<b>ｏ</b>優鉢羅龍王等<b>ｏ</b>各與若干百千眷屬俱<b>ｏ</b>有四緊那羅王<b>ｏ</b>法緊那羅王<b>ｏ</b>妙法緊那羅王<b>ｏ</b>大法緊那羅王<b>ｏ</b>持法緊那羅王<b>ｏ</b>各與若干百千眷屬俱<b>ｏ</b>有四乾闥婆王<b>ｏ</b>樂乾闥婆王<b>ｏ</b>樂音乾闥婆王<b>ｏ</b>美乾闥婆王<b>ｏ</b>美音乾闥婆王<b>ｏ</b>各與若干百千眷屬俱<b>ｏ</b>有四阿修羅王<b>ｏ</b>婆稚阿修羅王<b>ｏ</b>佉羅騫馱阿修羅王<b>ｏ</b>毘摩質多羅阿修羅王<b>ｏ</b>羅睺阿修羅王<b>ｏ</b>各與若干百千眷屬俱<b>ｏ</b>有四迦樓羅王<b>ｏ</b>大威德迦樓羅王<b>ｏ</b>大身迦樓羅王<b>ｏ</b>大滿迦樓羅王<b>ｏ</b>如意迦樓羅王<b>ｏ</b>各與若干百千眷屬俱<b>ｏ</b>韋提希子阿闍世王<b>ｏ</b>與若干百千眷屬俱<b>ｏ</b>各禮佛足<b>ｏ</b>退坐一面<br>
				<br>
				爾時世尊<b>ｏ</b>四眾圍遶<b>ｏ</b>供養<b>ｏ</b>恭敬<b>ｏ</b>尊重<b>ｏ</b>讚歎<b>ｏ</b>為諸菩薩說大乘經<b>ｏ</b>名無量義<b>ｏ</b>教菩薩法<b>ｏ</b>佛所護念<b>ｏ</b>佛說此經已<b>ｏ</b>結加趺坐<b>ｏ</b>入於無量義處三昧<b>ｏ</b>身心不動<b>ｏ</b>是時天雨曼陀羅華<b>ｏ</b>摩訶曼陀羅華<b>ｏ</b>曼殊沙華<b>ｏ</b>摩訶曼殊沙華<b>ｏ</b>而散佛上<b>ｏ</b>及諸大眾<b>ｏ</b>普佛世界<b>ｏ</b>六種震動<b>ｏ</b>爾時會中<b>ｏ</b>比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>天龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人<b>ｏ</b>及諸小王<b>ｏ</b>轉輪聖王<b>ｏ</b>是諸大眾<b>ｏ</b>得未曾有<b>ｏ</b>歡喜合掌<b>ｏ</b>一心觀佛<br>
				<br>
				爾時佛放眉間白毫相光<b>ｏ</b>照東方萬八千世界<b>ｏ</b>靡不周遍<b>ｏ</b>下至阿鼻地獄<b>ｏ</b>上至阿迦尼吒天<b>ｏ</b>於此世界<b>ｏ</b>盡見彼土六趣眾生<b>ｏ</b>又見彼土現在諸佛<b>ｏ</b>及聞諸佛所說經法<b>ｏ</b>并見彼諸比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>諸修行得道者<b>ｏ</b>復見諸菩薩摩訶薩<b>ｏ</b>種種因緣<b>ｏ</b>種種信解<b>ｏ</b>種種相貌<b>ｏ</b>行菩薩道<b>ｏ</b>復見諸佛般涅槃者<b>ｏ</b>復見諸佛般涅槃後<b>ｏ</b>以佛舍利起七寶塔<br>
				<br>
				爾時彌勒菩薩作是念<b>ｏ</b>今者世尊現神變相<b>ｏ</b>以何因緣而有此瑞<b>ｏ</b>今佛世尊入于三昧<b>ｏ</b>是不可思議<b>ｏ</b>現希有事<b>ｏ</b>當以問誰<b>ｏ</b>誰能答者<b>ｏ</b>復作此念<b>ｏ</b>是文殊師利<b>ｏ</b>法王之子<b>ｏ</b>已曾親近供養過去無量諸佛<b>ｏ</b>必應見此希有之相<b>ｏ</b>我今當問<br>
				<br>
				爾時比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>及諸天<b>ｏ</b>龍<b>ｏ</b>鬼神等<b>ｏ</b>咸作此念<b>ｏ</b>是佛光明神通之相<b>ｏ</b>今當問誰<br>
				<br>
				爾時彌勒菩薩<b>ｏ</b>欲自決疑<b>ｏ</b>又觀四眾比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>及諸天<b>ｏ</b>龍<b>ｏ</b>鬼神等眾會之心<b>ｏ</b>而問文殊師利言<b>ｏ</b>以何因緣而有此瑞神通之相<b>ｏ</b>放大光明<b>ｏ</b>照于東方萬八千土<b>ｏ</b>悉見彼佛國界莊嚴<b>ｏ</b>於是彌勒菩薩欲重宣此義<b>ｏ</b>以偈問曰<br>
				<br>
				文殊師利　導師何故　眉間白毫<br>
				大光普照　雨曼陀羅　曼殊沙華<br>
				栴檀香風　悅可眾心　以是因緣<br>
				地皆嚴淨　而此世界　六種震動<br>
				時四部眾　咸皆歡喜　身意快然<br>
				得未曾有　眉間光明　照于東方<br>
				萬八千土　皆如金色　從阿鼻獄<br>
				上至有頂　諸世界中　六道眾生<br>
				生死所趣　善惡業緣　受報好醜<br>
				於此悉見　又覩諸佛　聖主師子<br>
				演說經典　微妙第一　其聲清淨<br>
				出柔軟音　教諸菩薩　無數億萬<br>
				梵音深妙　令人樂聞　各於世界<br>
				講說正法　種種因緣　以無量喻<br>
				照明佛法　開悟眾生　若人遭苦<br>
				厭老病死　為說涅槃　盡諸苦際<br>
				若人有福　曾供養佛　志求勝法<br>
				為說緣覺　若有佛子　修種種行<br>
				求無上慧　為說淨道　文殊師利<br>
				我住於此　見聞若斯　及千億事<br>
				如是眾多　今當略說　我見彼土<br>
				恒沙菩薩　種種因緣　而求佛道<br>
				或有行施　金銀珊瑚　真珠摩尼<br>
				車璩馬腦　金剛諸珍　奴婢車乘<br>
				寶飾輦輿　歡喜布施　迴向佛道<br>
				願得是乘　三界第一　諸佛所歎<br>
				或有菩薩　駟馬寶車　欄楯華蓋<br>
				軒飾布施　復見菩薩　身肉手足<br>
				及妻子施　求無上道　又見菩薩<br>
				頭目身體　欣樂施與　求佛智慧<br>
				文殊師利　我見諸王　往詣佛所<br>
				問無上道　便捨樂土　宮殿臣妾<br>
				剃除鬚髮　而被法服　或見菩薩<br>
				而作比丘　獨處閑靜　樂誦經典<br>
				又見菩薩　勇猛精進　入於深山<br>
				思惟佛道　又見離欲　常處空閑<br>
				深修禪定　得五神通　又見菩薩<br>
				安禪合掌　以千萬偈　讚諸法王<br>
				復見菩薩　智深志固　能問諸佛<br>
				聞悉受持　又見佛子　定慧具足<br>
				以無量喻　為眾講法　欣樂說法<br>
				化諸菩薩　破魔兵眾　而擊法鼓<br>
				又見菩薩　寂然宴默　天龍恭敬<br>
				不以為喜　又見菩薩　處林放光<br>
				濟地獄苦　令入佛道　又見佛子<br>
				未甞睡眠　經行林中　懃求佛道<br>
				又見具戒　威儀無缺　淨如寶珠<br>
				以求佛道　又見佛子　住忍辱力<br>
				增上慢人　惡罵捶打　皆悉能忍<br>
				以求佛道　又見菩薩　離諸戲笑<br>
				及癡眷屬　親近智者　一心除亂<br>
				攝念山林　億千萬歲　以求佛道<br>
				或見菩薩　餚饍飲食　百種湯藥<br>
				施佛及僧　名衣上服　價直千萬<br>
				或無價衣　施佛及僧　千萬億種<br>
				栴檀寶舍　眾妙臥具　施佛及僧<br>
				清淨園林　華菓茂盛　流泉浴池<br>
				施佛及僧　如是等施　種種微妙<br>
				歡喜無厭　求無上道　或有菩薩<br>
				說寂滅法　種種教詔　無數眾生<br>
				或見菩薩　觀諸法性　無有二相<br>
				猶如虛空　又見佛子　心無所著<br>
				以此妙慧　求無上道　文殊師利<br>
				又有菩薩　佛滅度後　供養舍利<br>
				又見佛子　造諸塔廟　無數恒沙<br>
				嚴飾國界　寶塔高妙　五千由旬<br>
				縱廣正等　二千由旬　一一塔廟<br>
				各千幢幡　珠交露幔　寶鈴和鳴<br>
				諸天龍神　人及非人　香華伎樂<br>
				常以供養　文殊師利　諸佛子等<br>
				為供舍利　嚴飾塔廟　國界自然<br>
				殊特妙好　如天樹王　其華開敷<br>
				佛放一光　我及眾會　見此國界<br>
				種種殊妙　諸佛神力　智慧希有<br>
				放一淨光　照無量國　我等見此<br>
				得未曾有　佛子文殊　願決眾疑<br>
				四眾欣仰　瞻仁及我　世尊何故<br>
				放斯光明　佛子時答　決疑令喜<br>
				何所饒益　演斯光明　佛坐道場<br>
				所得妙法　為欲說此　為當授記<br>
				示諸佛土　眾寶嚴淨　及見諸佛<br>
				此非小緣　文殊當知　四眾龍神<br>
				瞻察仁者　為說何等<br>
				<br>
				爾時文殊師利語彌勒菩薩摩訶薩及諸大士<b>ｏ</b>善男子等<b>ｏ</b>如我惟忖<b>ｏ</b>今佛世尊欲說大法<b>ｏ</b>雨大法雨<b>ｏ</b>吹大法螺<b>ｏ</b>擊大法鼓<b>ｏ</b>演大法義<b>ｏ</b>諸善男子<b>ｏ</b>我於過去諸佛<b>ｏ</b>曾見此瑞<b>ｏ</b>放斯光已<b>ｏ</b>即說大法<b>ｏ</b>是故當知<b>ｏ</b>今佛現光<b>ｏ</b>亦復如是<b>ｏ</b>欲令眾生<b>ｏ</b>咸得聞知一切世間難信之法<b>ｏ</b>故現斯瑞<br>
				<br>
				諸善男子<b>ｏ</b>如過去無量無邊不可思議阿僧祇劫<b>ｏ</b>爾時有佛<b>ｏ</b>號日月燈明如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>演說正法<b>ｏ</b>初善中善後善<b>ｏ</b>其義深遠<b>ｏ</b>其語巧妙<b>ｏ</b>純一無雜<b>ｏ</b>具足清白梵行之相<b>ｏ</b>為求聲聞者說應四諦法<b>ｏ</b>度生老病死<b>ｏ</b>究竟涅槃<b>ｏ</b>為求辟支佛者說應十二因緣法<b>ｏ</b>為諸菩薩說應六波羅蜜<b>ｏ</b>令得阿耨多羅三藐三菩提<b>ｏ</b>成一切種智<br>
				<br>
				次復有佛亦名日月燈明<b>ｏ</b>次復有佛亦名日月燈明<b>ｏ</b>如是二萬佛<b>ｏ</b>皆同一字<b>ｏ</b>號日月燈明<b>ｏ</b>又同一姓<b>ｏ</b>姓頗羅墮<b>ｏ</b>彌勒當知<b>ｏ</b>初佛後佛<b>ｏ</b>皆同一字<b>ｏ</b>名日月燈明<b>ｏ</b>十號具足<b>ｏ</b>所可說法<b>ｏ</b>初中後善<b>ｏ</b>其最後佛<b>ｏ</b>未出家時有八王子<b>ｏ</b>一名有意<b>ｏ</b>二名善意<b>ｏ</b>三名無量意<b>ｏ</b>四名寶意<b>ｏ</b>五名增意<b>ｏ</b>六名除疑意<b>ｏ</b>七名嚮意<b>ｏ</b>八名法意<b>ｏ</b>是八王子<b>ｏ</b>威德自在<b>ｏ</b>各領四天下<b>ｏ</b>是諸王子<b>ｏ</b>聞父出家<b>ｏ</b>得阿耨多羅三藐三菩提<b>ｏ</b>悉捨王位亦隨出家<b>ｏ</b>發大乘意<b>ｏ</b>常修梵行<b>ｏ</b>皆為法師<b>ｏ</b>已於千萬佛所<b>ｏ</b>殖諸善本<br>
				<br>
				是時日月燈明佛說大乘經<b>ｏ</b>名無量義<b>ｏ</b>教菩薩法<b>ｏ</b>佛所護念<b>ｏ</b>說是經已<b>ｏ</b>即於大眾中結加趺坐<b>ｏ</b>入於無量義處三昧<b>ｏ</b>身心不動<b>ｏ</b>是時<b>ｏ</b>天雨曼陀羅華<b>ｏ</b>摩訶曼陀羅華<b>ｏ</b>曼殊沙華<b>ｏ</b>摩訶曼殊沙華<b>ｏ</b>而散佛上<b>ｏ</b>及諸大眾<b>ｏ</b>普佛世界<b>ｏ</b>六種震動<b>ｏ</b>爾時會中<b>ｏ</b>比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人<b>ｏ</b>及諸小王<b>ｏ</b>轉輪聖王等<b>ｏ</b>是諸大眾<b>ｏ</b>得未曾有<b>ｏ</b>歡喜合掌<b>ｏ</b>一心觀佛<br>
				<br>
				爾時如來放眉間白毫相光<b>ｏ</b>照東方萬八千佛土<b>ｏ</b>靡不周遍<b>ｏ</b>如今所見是諸佛土<b>ｏ</b>彌勒當知<b>ｏ</b>爾時會中<b>ｏ</b>有二十億菩薩樂欲聽法<b>ｏ</b>是諸菩薩<b>ｏ</b>見此光明<b>ｏ</b>普照佛土<b>ｏ</b>得未曾有<b>ｏ</b>欲知此光所為因緣<b>ｏ</b>時有菩薩<b>ｏ</b>名曰妙光<b>ｏ</b>有八百弟子<b>ｏ</b>是時日月燈明佛從三昧起<b>ｏ</b>因妙光菩薩<b>ｏ</b>說大乘經<b>ｏ</b>名妙法蓮華<b>ｏ</b>教菩薩法<b>ｏ</b>佛所護念<b>ｏ</b>六十小劫不起于座<b>ｏ</b>時會聽者亦坐一處<b>ｏ</b>六十小劫身心不動<b>ｏ</b>聽佛所說<b>ｏ</b>謂如食頃<b>ｏ</b>是時眾中<b>ｏ</b>無有一人若身若心而生懈惓<br>
				<br>
				日月燈明佛於六十小劫說是經已<b>ｏ</b>即於梵<b>ｏ</b>魔<b>ｏ</b>沙門<b>ｏ</b>婆羅門<b>ｏ</b>及天<b>ｏ</b>人<b>ｏ</b>阿修羅眾中<b>ｏ</b>而宣此言<b>ｏ</b>如來於今日中夜<b>ｏ</b>當入無餘涅槃<b>ｏ</b>時有菩薩<b>ｏ</b>名曰德藏<b>ｏ</b>日月燈明佛即授其記<b>ｏ</b>告諸比丘<b>ｏ</b>是德藏菩薩<b>ｏ</b>次當作佛<b>ｏ</b>號曰淨身多陀阿伽度<b>ｏ</b>阿羅訶<b>ｏ</b>三藐三佛陀<b>ｏ</b>佛授記已<b>ｏ</b>便於中夜<b>ｏ</b>入無餘涅槃<b>ｏ</b>佛滅度後<b>ｏ</b>妙光菩薩持妙法蓮華經<b>ｏ</b>滿八十小劫為人演說<b>ｏ</b>日月燈明佛八子皆師妙光<b>ｏ</b>妙光教化令其堅固阿耨多羅三藐三菩提<b>ｏ</b>是諸王子<b>ｏ</b>供養無量百千萬億佛已<b>ｏ</b>皆成佛道<b>ｏ</b>其最後成佛者<b>ｏ</b>名曰燃燈<b>ｏ</b>八百弟子中<b>ｏ</b>有一人號曰求名<b>ｏ</b>貪著利養<b>ｏ</b>雖復讀誦眾經<b>ｏ</b>而不通利<b>ｏ</b>多所忘失<b>ｏ</b>故號求名<b>ｏ</b>是人亦以種諸善根因緣故<b>ｏ</b>得值無量百千萬億諸佛<b>ｏ</b>供養<b>ｏ</b>恭敬<b>ｏ</b>尊重<b>ｏ</b>讚歎<b>ｏ</b>彌勒當知<b>ｏ</b>爾時妙光菩薩豈異人乎<b>ｏ</b>我身是也<b>ｏ</b>求名菩薩<b>ｏ</b>汝身是也<b>ｏ</b>今見此瑞<b>ｏ</b>與本無異<b>ｏ</b>是故惟忖<b>ｏ</b>今日如來當說大乘經<b>ｏ</b>名妙法蓮華<b>ｏ</b>教菩薩法<b>ｏ</b>佛所護念<br>
				<br>
				爾時文殊師利於大眾中<b>ｏ</b>欲重宣此義<b>ｏ</b>而說偈言<br>
				<br>
				我念過去世　無量無數劫<br>
				有佛人中尊　號日月燈明<br>
				世尊演說法　度無量眾生<br>
				無數億菩薩　令入佛智慧<br>
				佛未出家時　所生八王子<br>
				見大聖出家　亦隨修梵行<br>
				時佛說大乘　經名無量義<br>
				於諸大眾中　而為廣分別<br>
				佛說此經已　即於法座上<br>
				加趺坐三昧　名無量義處<br>
				天雨曼陀華　天鼓自然鳴<br>
				諸天龍鬼神　供養人中尊<br>
				一切諸佛土　即時大震動<br>
				佛放眉間光　現諸希有事<br>
				此光照東方　萬八千佛土<br>
				示一切眾生　生死業報處<br>
				有見諸佛土　以眾寶莊嚴<br>
				琉璃頗梨色　斯由佛光照<br>
				及見諸天人　龍神夜叉眾<br>
				乾闥緊那羅　各供養其佛<br>
				又見諸如來　自然成佛道<br>
				身色如金山　端嚴甚微妙<br>
				如淨琉璃中　內現真金像<br>
				世尊在大眾　敷演深法義<br>
				一一諸佛土　聲聞眾無數<br>
				因佛光所照　悉見彼大眾<br>
				或有諸比丘　在於山林中<br>
				精進持淨戒　猶如護明珠<br>
				又見諸菩薩　行施忍辱等<br>
				其數如恒沙　斯由佛光照<br>
				又見諸菩薩　深入諸禪定<br>
				身心寂不動　以求無上道<br>
				又見諸菩薩　知法寂滅相<br>
				各於其國土　說法求佛道<br>
				爾時四部眾　見日月燈佛<br>
				現大神通力　其心皆歡喜<br>
				各各自相問　是事何因緣<br>
				天人所奉尊　適從三昧起<br>
				讚妙光菩薩　汝為世間眼<br>
				一切所歸信　能奉持法藏<br>
				如我所說法　唯汝能證知<br>
				世尊既讚歎　令妙光歡喜<br>
				說是法華經　滿六十小劫<br>
				不起於此座　所說上妙法<br>
				是妙光法師　悉皆能受持<br>
				佛說是法華　令眾歡喜已<br>
				尋即於是日　告於天人眾<br>
				諸法實相義　已為汝等說<br>
				我今於中夜　當入於涅槃<br>
				汝一心精進　當離於放逸<br>
				諸佛甚難值　億劫時一遇<br>
				世尊諸子等　聞佛入涅槃<br>
				各各懷悲惱　佛滅一何速<br>
				聖主法之王　安慰無量眾<br>
				我若滅度時　汝等勿憂怖<br>
				是德藏菩薩　於無漏實相<br>
				心已得通達　其次當作佛<br>
				號曰為淨身　亦度無量眾<br>
				佛此夜滅度　如薪盡火滅<br>
				分布諸舍利　而起無量塔<br>
				比丘比丘尼　其數如恒沙<br>
				倍復加精進　以求無上道<br>
				是妙光法師　奉持佛法藏<br>
				八十小劫中　廣宣法華經<br>
				是諸八王子　妙光所開化<br>
				堅固無上道　當見無數佛<br>
				供養諸佛已　隨順行大道<br>
				相繼得成佛　轉次而授記<br>
				最後天中天　號曰燃燈佛<br>
				諸仙之導師　度脫無量眾<br>
				是妙光法師　時有一弟子<br>
				心常懷懈怠　貪著於名利<br>
				求名利無厭　多遊族姓家<br>
				棄捨所習誦　廢忘不通利<br>
				以是因緣故　號之為求名<br>
				亦行眾善業　得見無數佛<br>
				供養於諸佛　隨順行大道<br>
				具六波羅蜜　今見釋師子<br>
				其後當作佛　號名曰彌勒<br>
				廣度諸眾生　其數無有量<br>
				彼佛滅度後　懈怠者汝是<br>
				妙光法師者　今則我身是<br>
				我見燈明佛　本光瑞如此<br>
				以是知今佛　欲說法華經<br>
				今相如本瑞　是諸佛方便<br>
				今佛放光明　助發實相義<br>
				諸人今當知　合掌一心待<br>
				佛當雨法雨　充足求道者<br>
				諸求三乘人　若有疑悔者<br>
				佛當為除斷　令盡無有餘
			</p>
		</section>
		<hr>
		<section>
			<h3>方便品第二</h3>
			<p>
				爾時<b>ｏ</b>世尊從三昧安詳而起<b>ｏ</b>告舍利弗<b>ｏ</b>諸佛智慧甚深無量<b>ｏ</b>其智慧門難解難入<b>ｏ</b>一切聲聞<b>ｏ</b>辟支佛所不能知<b>ｏ</b>所以者何<b>ｏ</b>佛曾親近百千萬億無數諸佛<b>ｏ</b>盡行諸佛無量道法<b>ｏ</b>勇猛精進名稱普聞<b>ｏ</b>成就甚深未曾有法<b>ｏ</b>隨宜所說意趣難解<b>ｏ</b>舍利弗<b>ｏ</b>吾從成佛已來<b>ｏ</b>種種因緣<b>ｏ</b>種種譬喻<b>ｏ</b>廣演言教無數方便<b>ｏ</b>引導眾生令離諸著<b>ｏ</b>所以者何<b>ｏ</b>如來方便知見波羅蜜皆已具足<b>ｏ</b>舍利弗<b>ｏ</b>如來知見<b>ｏ</b>廣大深遠<b>ｏ</b>無量無礙<b>ｏ</b>力<b>ｏ</b>無所畏<b>ｏ</b>禪定<b>ｏ</b>解脫三昧<b>ｏ</b>深入無際<b>ｏ</b>成就一切未曾有法<b>ｏ</b>舍利弗<b>ｏ</b>如來能種種分別<b>ｏ</b>巧說諸法<b>ｏ</b>言辭柔軟<b>ｏ</b>悅可眾心<b>ｏ</b>舍利弗<b>ｏ</b>取要言之<b>ｏ</b>無量無邊未曾有法<b>ｏ</b>佛悉成就<br>
				<br>
				止<b>ｏ</b>舍利弗<b>ｏ</b>不須復說<b>ｏ</b>所以者何<b>ｏ</b>佛所成就第一希有難解之法<b>ｏ</b>唯佛與佛乃能究盡諸法實相<b>ｏ</b>所謂諸法如是相<b>ｏ</b>如是性<b>ｏ</b>如是體<b>ｏ</b>如是力<b>ｏ</b>如是作<b>ｏ</b>如是因<b>ｏ</b>如是緣<b>ｏ</b>如是果<b>ｏ</b>如是報<b>ｏ</b>如是本末究竟等<br>
				<br>
				爾時世尊欲重宣此義<b>ｏ</b>而說偈言<br>
				<br>
				世雄不可量　諸天及世人<br>
				一切眾生類　無能知佛者<br>
				佛力無所畏　解脫諸三昧<br>
				及佛諸餘法　無能測量者<br>
				本從無數佛　具足行諸道<br>
				甚深微妙法　難見難可了<br>
				於無量億劫　行此諸道已<br>
				道場得成果　我已悉知見<br>
				如是大果報　種種性相義<br>
				我及十方佛　乃能知是事<br>
				是法不可示　言辭相寂滅<br>
				諸餘眾生類　無有能得解<br>
				除諸菩薩眾　信力堅固者<br>
				諸佛弟子眾　曾供養諸佛<br>
				一切漏已盡　住是最後身<br>
				如是諸人等　其力所不堪<br>
				假使滿世間　皆如舍利弗<br>
				盡思共度量　不能測佛智<br>
				正使滿十方　皆如舍利弗<br>
				及餘諸弟子　亦滿十方剎<br>
				盡思共度量　亦復不能知<br>
				辟支佛利智　無漏最後身<br>
				亦滿十方界　其數如竹林<br>
				斯等共一心　於億無量劫<br>
				欲思佛實智　莫能知少分<br>
				新發意菩薩　供養無數佛<br>
				了達諸義趣　又能善說法<br>
				如稻麻竹葦　充滿十方剎<br>
				一心以妙智　於恒河沙劫<br>
				咸皆共思量　不能知佛智<br>
				不退諸菩薩　其數如恒沙<br>
				一心共思求　亦復不能知<br>
				又告舍利弗　無漏不思議<br>
				甚深微妙法　我今已具得<br>
				唯我知是相　十方佛亦然<br>
				舍利弗當知　諸佛語無異<br>
				於佛所說法　當生大信力<br>
				世尊法久後　要當說真實<br>
				告諸聲聞眾　及求緣覺乘<br>
				我令脫苦縛　逮得涅槃者<br>
				佛以方便力　示以三乘教<br>
				眾生處處著　引之令得出<br>
				<br>
				爾時大眾中<b>ｏ</b>有諸聲聞漏盡阿羅漢<b>ｏ</b>阿若憍陳如等千二百人<b>ｏ</b>及發聲聞<b>ｏ</b>辟支佛心比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>各作是念<b>ｏ</b>今者<b>ｏ</b>世尊何故慇懃稱歎方便而作是言<b>ｏ</b>佛所得法甚深難解<b>ｏ</b>有所言說意趣難知<b>ｏ</b>一切聲聞<b>ｏ</b>辟支佛所不能及<b>ｏ</b>佛說一解脫義<b>ｏ</b>我等亦得此法到於涅槃<b>ｏ</b>而今不知是義所趣<br>
				<br>
				爾時舍利弗知四眾心疑<b>ｏ</b>自亦未了<b>ｏ</b>而白佛言<b>ｏ</b>世尊<b>ｏ</b>何因何緣慇懃稱歎諸佛第一方便<b>ｏ</b>甚深微妙<b>ｏ</b>難解之法<b>ｏ</b>我自昔來<b>ｏ</b>未曾從佛聞如是說<b>ｏ</b>今者四眾咸皆有疑<b>ｏ</b>唯願世尊敷演斯事<b>ｏ</b>世尊何故慇懃稱歎甚深微妙難解之法<br>
				<br>
				爾時舍利弗欲重宣此義<b>ｏ</b>而說偈言<br>
				<br>
				慧日大聖尊　久乃說是法<br>
				自說得如是　力無畏三昧<br>
				禪定解脫等　不可思議法<br>
				道場所得法　無能發問者<br>
				我意難可測　亦無能問者<br>
				無問而自說　稱歎所行道<br>
				智慧甚微妙　諸佛之所得<br>
				無漏諸羅漢　及求涅槃者<br>
				今皆墮疑網　佛何故說是<br>
				其求緣覺者　比丘比丘尼<br>
				諸天龍鬼神　及乾闥婆等<br>
				相視懷猶豫　瞻仰兩足尊<br>
				是事為云何　願佛為解說<br>
				於諸聲聞眾　佛說我第一<br>
				我今自於智　疑惑不能了<br>
				為是究竟法　為是所行道<br>
				佛口所生子　合掌瞻仰待<br>
				願出微妙音　時為如實說<br>
				諸天龍神等　其數如恒沙<br>
				求佛諸菩薩　大數有八萬<br>
				又諸萬億國　轉輪聖王至<br>
				合掌以敬心　欲聞具足道<br>
				<br>
				爾時佛告舍利弗<b>ｏ</b>止<b>ｏ</b>止<b>ｏ</b>不須復說<b>ｏ</b>若說是事<b>ｏ</b>一切世間諸天及人皆當驚疑<br>
				<br>
				舍利弗重白佛言<b>ｏ</b>世尊<b>ｏ</b>唯願說之<b>ｏ</b>唯願說之<b>ｏ</b>所以者何<b>ｏ</b>是會無數百千萬億阿僧祇眾生<b>ｏ</b>曾見諸佛<b>ｏ</b>諸根猛利<b>ｏ</b>智慧明了<b>ｏ</b>聞佛所說<b>ｏ</b>則能敬信<br>
				<br>
				爾時舍利弗欲重宣此義<b>ｏ</b>而說偈言<br>
				<br>
				法王無上尊　唯說願勿慮<br>
				是會無量眾　有能敬信者<br>
				<br>
				佛復止舍利弗<b>ｏ</b>若說是事<b>ｏ</b>一切世間天<b>ｏ</b>人<b>ｏ</b>阿修羅皆當驚疑<b>ｏ</b>增上慢比丘將墜於大坑<br>
				<br>
				爾時世尊重說偈言<br>
				<br>
				止止不須說　我法妙難思<br>
				諸增上慢者　聞必不敬信<br>
				<br>
				爾時舍利弗重白佛言<b>ｏ</b>世尊<b>ｏ</b>唯願說之<b>ｏ</b>唯願說之<b>ｏ</b>今此會中<b>ｏ</b>如我等比百千萬億<b>ｏ</b>世世已曾從佛受化<b>ｏ</b>如此人等<b>ｏ</b>必能敬信<b>ｏ</b>長夜安隱<b>ｏ</b>多所饒益<br>
				<br>
				爾時舍利弗欲重宣此義<b>ｏ</b>而說偈言<br>
				<br>
				無上兩足尊　願說第一法<br>
				我為佛長子　唯垂分別說<br>
				是會無量眾　能敬信此法<br>
				佛已曾世世　教化如是等<br>
				皆一心合掌　欲聽受佛語<br>
				我等千二百　及餘求佛者<br>
				願為此眾故　唯垂分別說<br>
				是等聞此法　則生大歡喜<br>
				<br>
				爾時世尊告舍利弗<b>ｏ</b>汝已慇懃三請<b>ｏ</b>豈得不說<b>ｏ</b>汝今諦聽<b>ｏ</b>善思念之<b>ｏ</b>吾當為汝分別解說<b>ｏ</b>說此語時<b>ｏ</b>會中有比丘<b>ｏ</b>比丘尼<b>ｏ</b>優婆塞<b>ｏ</b>優婆夷五千人等<b>ｏ</b>即從座起<b>ｏ</b>禮佛而退<b>ｏ</b>所以者何<b>ｏ</b>此輩罪根深重及增上慢<b>ｏ</b>未得謂得<b>ｏ</b>未證謂證<b>ｏ</b>有如此失<b>ｏ</b>是以不住<b>ｏ</b>世尊默然而不制止<br>
				<br>
				爾時佛告舍利弗<b>ｏ</b>我今此眾<b>ｏ</b>無復枝葉<b>ｏ</b>純有貞實<b>ｏ</b>舍利弗<b>ｏ</b>如是增上慢人<b>ｏ</b>退亦佳矣<b>ｏ</b>汝今善聽<b>ｏ</b>當為汝說<br>
				<br>
				舍利弗言<b>ｏ</b>唯然<b>ｏ</b>世尊<b>ｏ</b>願樂欲聞<br>
				<br>
				佛告舍利弗<b>ｏ</b>如是妙法<b>ｏ</b>諸佛如來時乃說之<b>ｏ</b>如優曇鉢華<b>ｏ</b>時一現耳<b>ｏ</b>舍利弗<b>ｏ</b>汝等當信佛之所說<b>ｏ</b>言不虛妄<b>ｏ</b>舍利弗<b>ｏ</b>諸佛隨宜說法<b>ｏ</b>意趣難解<b>ｏ</b>所以者何<b>ｏ</b>我以無數方便<b>ｏ</b>種種因緣<b>ｏ</b>譬喻言辭<b>ｏ</b>演說諸法<b>ｏ</b>是法非思量分別之所能解<b>ｏ</b>唯有諸佛乃能知之<b>ｏ</b>所以者何<b>ｏ</b>諸佛世尊唯以一大事因緣故出現於世<b>ｏ</b>舍利弗<b>ｏ</b>云何名諸佛世尊唯以一大事因緣故出現於世<b>ｏ</b>諸佛世尊<b>ｏ</b>欲令眾生開佛知見<b>ｏ</b>使得清淨故<b>ｏ</b>出現於世<b>ｏ</b>欲示眾生佛之知見故<b>ｏ</b>出現於世<b>ｏ</b>欲令眾生悟佛知見故<b>ｏ</b>出現於世<b>ｏ</b>欲令眾生入佛知見道故<b>ｏ</b>出現於世<b>ｏ</b>舍利弗<b>ｏ</b>是為諸佛以一大事因緣故出現於世<br>
				<br>
				佛告舍利弗<b>ｏ</b>諸佛如來但教化菩薩<b>ｏ</b>諸有所作<b>ｏ</b>常為一事<b>ｏ</b>唯以佛之知見示悟眾生<b>ｏ</b>舍利弗<b>ｏ</b>如來但以一佛乘故<b>ｏ</b>為眾生說法<b>ｏ</b>無有餘乘<b>ｏ</b>若二<b>ｏ</b>若三<b>ｏ</b>舍利弗<b>ｏ</b>一切十方諸佛<b>ｏ</b>法亦如是<br>
				<br>
				舍利弗<b>ｏ</b>過去諸佛<b>ｏ</b>以無量無數方便<b>ｏ</b>種種因緣<b>ｏ</b>譬喻言辭<b>ｏ</b>而為眾生演說諸法<b>ｏ</b>是法皆為一佛乘故<b>ｏ</b>是諸眾生<b>ｏ</b>從諸佛聞法<b>ｏ</b>究竟皆得一切種智<br>
				<br>
				舍利弗<b>ｏ</b>未來諸佛當出於世<b>ｏ</b>亦以無量無數方便<b>ｏ</b>種種因緣<b>ｏ</b>譬喻言辭<b>ｏ</b>而為眾生演說諸法<b>ｏ</b>是法皆為一佛乘故<b>ｏ</b>是諸眾生<b>ｏ</b>從佛聞法<b>ｏ</b>究竟皆得一切種智<br>
				<br>
				舍利弗<b>ｏ</b>現在十方無量百千萬億佛土中<b>ｏ</b>諸佛世尊多所饒益安樂眾生<b>ｏ</b>是諸佛亦以無量無數方便<b>ｏ</b>種種因緣<b>ｏ</b>譬喻言辭<b>ｏ</b>而為眾生演說諸法<b>ｏ</b>是法皆為一佛乘故<b>ｏ</b>是諸眾生<b>ｏ</b>從佛聞法<b>ｏ</b>究竟皆得一切種智<br>
				<br>
				舍利弗<b>ｏ</b>是諸佛但教化菩薩<b>ｏ</b>欲以佛之知見示眾生故<b>ｏ</b>欲以佛之知見悟眾生故<b>ｏ</b>欲令眾生入佛之知見故<br>
				<br>
				舍利弗<b>ｏ</b>我今亦復如是<b>ｏ</b>知諸眾生有種種欲<b>ｏ</b>深心所著<b>ｏ</b>隨其本性<b>ｏ</b>以種種因緣<b>ｏ</b>譬喻言辭<b>ｏ</b>方便力而為說法<b>ｏ</b>舍利弗<b>ｏ</b>如此皆為得一佛乘<b>ｏ</b>一切種智故<br>
				<br>
				舍利弗<b>ｏ</b>十方世界中<b>ｏ</b>尚無二乘<b>ｏ</b>何況有三<b>ｏ</b>舍利弗<b>ｏ</b>諸佛出於五濁惡世<b>ｏ</b>所謂劫濁<b>ｏ</b>煩惱濁<b>ｏ</b>眾生濁<b>ｏ</b>見濁<b>ｏ</b>命濁<b>ｏ</b>如是<b>ｏ</b>舍利弗<b>ｏ</b>劫濁亂時<b>ｏ</b>眾生垢重<b>ｏ</b>慳貪嫉妬<b>ｏ</b>成就諸不善根故<b>ｏ</b>諸佛以方便力<b>ｏ</b>於一佛乘分別說三<b>ｏ</b>舍利弗<b>ｏ</b>若我弟子<b>ｏ</b>自謂阿羅漢<b>ｏ</b>辟支佛者<b>ｏ</b>不聞不知諸佛如來但教化菩薩事<b>ｏ</b>此非佛弟子<b>ｏ</b>非阿羅漢<b>ｏ</b>非辟支佛<br>
				<br>
				又<b>ｏ</b>舍利弗<b>ｏ</b>是諸比丘<b>ｏ</b>比丘尼<b>ｏ</b>自謂已得阿羅漢<b>ｏ</b>是最後身<b>ｏ</b>究竟涅槃<b>ｏ</b>便不復志求阿耨多羅三藐三菩提<b>ｏ</b>當知此輩皆是增上慢人<b>ｏ</b>所以者何<b>ｏ</b>若有比丘<b>ｏ</b>實得阿羅漢<b>ｏ</b>若不信此法<b>ｏ</b>無有是處<b>ｏ</b>除佛滅度後<b>ｏ</b>現前無佛<b>ｏ</b>所以者何<b>ｏ</b>佛滅度後<b>ｏ</b>如是等經受持讀誦解義者<b>ｏ</b>是人難得<b>ｏ</b>若遇餘佛<b>ｏ</b>於此法中便得決了<b>ｏ</b>舍利弗<b>ｏ</b>汝等當一心信解受持佛語<b>ｏ</b>諸佛如來言無虛妄<b>ｏ</b>無有餘乘<b>ｏ</b>唯一佛乘<br>
				<br>
				爾時世尊欲重宣此義<b>ｏ</b>而說偈言<br>
				<br>
				比丘比丘尼　有懷增上慢<br>
				優婆塞我慢　優婆夷不信<br>
				如是四眾等　其數有五千<br>
				不自見其過　於戒有缺漏<br>
				護惜其瑕疵　是小智已出<br>
				眾中之糟糠　佛威德故去<br>
				斯人尠福德　不堪受是法<br>
				此眾無枝葉　唯有諸貞實<br>
				舍利弗善聽　諸佛所得法<br>
				無量方便力　而為眾生說<br>
				眾生心所念　種種所行道<br>
				若干諸欲性　先世善惡業<br>
				佛悉知是已　以諸緣譬喻<br>
				言辭方便力　令一切歡喜<br>
				或說修多羅　伽陀及本事<br>
				本生未曾有　亦說於因緣<br>
				譬喻并祇夜　優波提舍經<br>
				鈍根樂小法　貪著於生死<br>
				於諸無量佛　不行深妙道<br>
				眾苦所惱亂　為是說涅槃<br>
				我設是方便　令得入佛慧<br>
				未曾說汝等　當得成佛道<br>
				所以未曾說　說時未至故<br>
				今正是其時　決定說大乘<br>
				我此九部法　隨順眾生說<br>
				入大乘為本　以故說是經<br>
				有佛子心淨　柔軟亦利根<br>
				無量諸佛所　而行深妙道<br>
				為此諸佛子　說是大乘經<br>
				我記如是人　來世成佛道<br>
				以深心念佛　修持淨戒故<br>
				此等聞得佛　大喜充遍身<br>
				佛知彼心行　故為說大乘<br>
				聲聞若菩薩　聞我所說法<br>
				乃至於一偈　皆成佛無疑<br>
				十方佛土中　唯有一乘法<br>
				無二亦無三　除佛方便說<br>
				但以假名字　引導於眾生<br>
				說佛智慧故　諸佛出於世<br>
				唯此一事實　餘二則非真<br>
				終不以小乘　濟度於眾生<br>
				佛自住大乘　如其所得法<br>
				定慧力莊嚴　以此度眾生<br>
				自證無上道　大乘平等法<br>
				若以小乘化　乃至於一人<br>
				我則墮慳貪　此事為不可<br>
				若人信歸佛　如來不欺誑<br>
				亦無貪嫉意　斷諸法中惡<br>
				故佛於十方　而獨無所畏<br>
				我以相嚴身　光明照世間<br>
				無量眾所尊　為說實相印<br>
				舍利弗當知　我本立誓願<br>
				欲令一切眾　如我等無異<br>
				如我昔所願　今者已滿足<br>
				化一切眾生　皆令入佛道<br>
				若我遇眾生　盡教以佛道<br>
				無智者錯亂　迷惑不受教<br>
				我知此眾生　未曾修善本<br>
				堅著於五欲　癡愛故生惱<br>
				以諸欲因緣　墜墮三惡道<br>
				輪迴六趣中　備受諸苦毒<br>
				受胎之微形　世世常增長<br>
				薄德少福人　眾苦所逼迫<br>
				入邪見稠林　若有若無等<br>
				依止此諸見　具足六十二<br>
				深著虛妄法　堅受不可捨<br>
				我慢自矜高　諂曲心不實<br>
				於千萬億劫　不聞佛名字<br>
				亦不聞正法　如是人難度<br>
				是故舍利弗　我為設方便<br>
				說諸盡苦道　示之以涅槃<br>
				我雖說涅槃　是亦非真滅<br>
				諸法從本來　常自寂滅相<br>
				佛子行道已　來世得作佛<br>
				我有方便力　開示三乘法<br>
				一切諸世尊　皆說一乘道<br>
				今此諸大眾　皆應除疑惑<br>
				諸佛語無異　唯一無二乘<br>
				過去無數劫　無量滅度佛<br>
				百千萬億種　其數不可量<br>
				如是諸世尊　種種緣譬喻<br>
				無數方便力　演說諸法相<br>
				是諸世尊等　皆說一乘法<br>
				化無量眾生　令入於佛道<br>
				又諸大聖主　知一切世間<br>
				天人群生類　深心之所欲<br>
				更以異方便　助顯第一義<br>
				若有眾生類　值諸過去佛<br>
				若聞法布施　或持戒忍辱<br>
				精進禪智等　種種修福慧<br>
				如是諸人等　皆已成佛道<br>
				諸佛滅度已　若人善軟心<br>
				如是諸眾生　皆已成佛道<br>
				諸佛滅度已　供養舍利者<br>
				起萬億種塔　金銀及頗梨<br>
				車璩與馬腦　玫瑰琉璃珠<br>
				清淨廣嚴飾　莊校於諸塔<br>
				或有起石廟　栴檀及沈水<br>
				木櫁并餘材　塼瓦泥土等<br>
				若於曠野中　積土成佛廟<br>
				乃至童子戲　聚沙為佛塔<br>
				如是諸人等　皆已成佛道<br>
				若人為佛故　建立諸形像<br>
				刻雕成眾相　皆已成佛道<br>
				或以七寶成　鍮石赤白銅<br>
				白鑞及鉛錫　鐵木及與泥<br>
				或以膠漆布　嚴飾作佛像<br>
				如是諸人等　皆已成佛道<br>
				彩畫作佛像　百福莊嚴相<br>
				自作若使人　皆已成佛道<br>
				乃至童子戲　若草木及筆<br>
				或以指爪甲　而畫作佛像<br>
				如是諸人等　漸漸積功德<br>
				具足大悲心　皆已成佛道<br>
				但化諸菩薩　度脫無量眾<br>
				若人於塔廟　寶像及畫像<br>
				以華香幡蓋　敬心而供養<br>
				若使人作樂　擊鼓吹角貝<br>
				簫笛琴箜篌　琵琶鐃銅鈸<br>
				如是眾妙音　盡持以供養<br>
				或以歡喜心　歌唄頌佛德<br>
				乃至一小音　皆已成佛道<br>
				若人散亂心　乃至以一華<br>
				供養於畫像　漸見無數佛<br>
				或有人禮拜　或復但合掌<br>
				乃至舉一手　或復小低頭<br>
				以此供養像　漸見無量佛<br>
				自成無上道　廣度無數眾<br>
				入無餘涅槃　如薪盡火滅<br>
				若人散亂心　入於塔廟中<br>
				一稱南無佛　皆已成佛道<br>
				於諸過去佛　在世或滅度<br>
				若有聞是法　皆已成佛道<br>
				未來諸世尊　其數無有量<br>
				是諸如來等　亦方便說法<br>
				一切諸如來　以無量方便<br>
				度脫諸眾生　入佛無漏智<br>
				若有聞法者　無一不成佛<br>
				諸佛本誓願　我所行佛道<br>
				普欲令眾生　亦同得此道<br>
				未來世諸佛　雖說百千億<br>
				無數諸法門　其實為一乘<br>
				諸佛兩足尊　知法常無性<br>
				佛種從緣起　是故說一乘<br>
				是法住法位　世間相常住<br>
				於道場知已　導師方便說<br>
				天人所供養　現在十方佛<br>
				其數如恒沙　出現於世間<br>
				安隱眾生故　亦說如是法<br>
				知第一寂滅　以方便力故<br>
				雖示種種道　其實為佛乘<br>
				知眾生諸行　深心之所念<br>
				過去所習業　欲性精進力<br>
				及諸根利鈍　以種種因緣<br>
				譬喻亦言辭　隨應方便說<br>
				今我亦如是　安隱眾生故<br>
				以種種法門　宣示於佛道<br>
				我以智慧力　知眾生性欲<br>
				方便說諸法　皆令得歡喜<br>
				舍利弗當知　我以佛眼觀<br>
				見六道眾生　貧窮無福慧<br>
				入生死嶮道　相續苦不斷<br>
				深著於五欲　如犛牛愛尾<br>
				以貪愛自蔽　盲瞑無所見<br>
				不求大勢佛　及與斷苦法<br>
				深入諸邪見　以苦欲捨苦<br>
				為是眾生故　而起大悲心<br>
				我始坐道場　觀樹亦經行<br>
				於三七日中　思惟如是事<br>
				我所得智慧　微妙最第一<br>
				眾生諸根鈍　著樂癡所盲<br>
				如斯之等類　云何而可度<br>
				爾時諸梵王　及諸天帝釋<br>
				護世四天王　及大自在天<br>
				并餘諸天眾　眷屬百千萬<br>
				恭敬合掌禮　請我轉法輪<br>
				我即自思惟　若但讚佛乘<br>
				眾生沒在苦　不能信是法<br>
				破法不信故　墜於三惡道<br>
				我寧不說法　疾入於涅槃<br>
				尋念過去佛　所行方便力<br>
				我今所得道　亦應說三乘<br>
				作是思惟時　十方佛皆現<br>
				梵音慰喻我　善哉釋迦文<br>
				第一之導師　得是無上法<br>
				隨諸一切佛　而用方便力<br>
				我等亦皆得　最妙第一法<br>
				為諸眾生類　分別說三乘<br>
				少智樂小法　不自信作佛<br>
				是故以方便　分別說諸果<br>
				雖復說三乘　但為教菩薩<br>
				舍利弗當知　我聞聖師子<br>
				深淨微妙音　喜稱南無佛<br>
				復作如是念　我出濁惡世<br>
				如諸佛所說　我亦隨順行<br>
				思惟是事已　即趣波羅柰<br>
				諸法寂滅相　不可以言宣<br>
				以方便力故　為五比丘說<br>
				是名轉法輪　便有涅槃音<br>
				及以阿羅漢　法僧差別名<br>
				從久遠劫來　讚示涅槃法<br>
				生死苦永盡　我常如是說<br>
				舍利弗當知　我見佛子等<br>
				志求佛道者　無量千萬億<br>
				咸以恭敬心　皆來至佛所<br>
				曾從諸佛聞　方便所說法<br>
				我即作是念　如來所以出<br>
				為說佛慧故　今正是其時<br>
				舍利弗當知　鈍根小智人<br>
				著相憍慢者　不能信是法<br>
				今我喜無畏　於諸菩薩中<br>
				正直捨方便　但說無上道<br>
				菩薩聞是法　疑網皆已除<br>
				千二百羅漢　悉亦當作佛<br>
				如三世諸佛　說法之儀式<br>
				我今亦如是　說無分別法<br>
				諸佛興出世　懸遠值遇難<br>
				正使出于世　說是法復難<br>
				無量無數劫　聞是法亦難<br>
				能聽是法者　斯人亦復難<br>
				譬如優曇花　一切皆愛樂<br>
				天人所希有　時時乃一出<br>
				聞法歡喜讚　乃至發一言<br>
				則為已供養　一切三世佛<br>
				是人甚希有　過於優曇花<br>
				汝等勿有疑　我為諸法王<br>
				普告諸大眾　但以一乘道<br>
				教化諸菩薩　無聲聞弟子<br>
				汝等舍利弗　聲聞及菩薩<br>
				當知是妙法　諸佛之祕要<br>
				以五濁惡世　但樂著諸欲<br>
				如是等眾生　終不求佛道<br>
				當來世惡人　聞佛說一乘<br>
				迷惑不信受　破法墮惡道<br>
				有慚愧清淨　志求佛道者<br>
				當為如是等　廣讚一乘道<br>
				舍利弗當知　諸佛法如是<br>
				以萬億方便　隨宜而說法<br>
				其不習學者　不能曉了此<br>
				汝等既已知　諸佛世之師<br>
				隨宜方便事　無復諸疑惑<br>
				心生大歡喜　自知當作佛
			</p>
		</section>
		<hr>
		<section>
			<h3>譬喻品第三</h3>
			<p>
				爾時舍利弗踊躍歡喜<b>ｏ</b>即起合掌<b>ｏ</b>瞻仰尊顏而白佛言<b>ｏ</b>今從世尊聞此法音<b>ｏ</b>心懷勇躍<b>ｏ</b>得未曾有<b>ｏ</b>所以者何<b>ｏ</b>我昔從佛聞如是法<b>ｏ</b>見諸菩薩授記作佛<b>ｏ</b>而我等不豫斯事<b>ｏ</b>甚自感傷<b>ｏ</b>失於如來無量知見<b>ｏ</b>世尊<b>ｏ</b>我常獨處山林樹下<b>ｏ</b>若坐若行<b>ｏ</b>每作是念<b>ｏ</b>我等同入法性<b>ｏ</b>云何如來以小乘法而見濟度<b>ｏ</b>是我等咎<b>ｏ</b>非世尊也<b>ｏ</b>所以者何<b>ｏ</b>若我等待說所因成就阿耨多羅三藐三菩提者<b>ｏ</b>必以大乘而得度脫<b>ｏ</b>然我等不解方便隨宜所說<b>ｏ</b>初聞佛法<b>ｏ</b>遇便信受<b>ｏ</b>思惟<b>ｏ</b>取證<b>ｏ</b>世尊<b>ｏ</b>我從昔來<b>ｏ</b>終日竟夜每自剋責<b>ｏ</b>而今從佛聞所未聞未曾有法<b>ｏ</b>斷諸疑悔<b>ｏ</b>身意泰然<b>ｏ</b>快得安隱<b>ｏ</b>今日乃知真是佛子<b>ｏ</b>從佛口生<b>ｏ</b>從法化生<b>ｏ</b>得佛法分<br>
				<br>
				爾時舍利弗欲重宣此義<b>ｏ</b>而說偈言<br>
				<br>
				我聞是法音　得所未曾有<br>
				心懷大歡喜　疑網皆已除<br>
				昔來蒙佛教　不失於大乘<br>
				佛音甚希有　能除眾生惱<br>
				我已得漏盡　聞亦除憂惱<br>
				我處於山谷　或在林樹下<br>
				若坐若經行　常思惟是事<br>
				嗚呼深自責　云何而自欺<br>
				我等亦佛子　同入無漏法<br>
				不能於未來　演說無上道<br>
				金色三十二　十力諸解脫<br>
				同共一法中　而不得此事<br>
				八十種妙好　十八不共法<br>
				如是等功德　而我皆已失<br>
				我獨經行時　見佛在大眾<br>
				名聞滿十方　廣饒益眾生<br>
				自惟失此利　我為自欺誑<br>
				我常於日夜　每思惟是事<br>
				欲以問世尊　為失為不失<br>
				我常見世尊　稱讚諸菩薩<br>
				以是於日夜　籌量如此事<br>
				今聞佛音聲　隨宜而說法<br>
				無漏難思議　令眾至道場<br>
				我本著邪見　為諸梵志師<br>
				世尊知我心　拔邪說涅槃<br>
				我悉除邪見　於空法得證<br>
				爾時心自謂　得至於滅度<br>
				而今乃自覺　非是實滅度<br>
				若得作佛時　具三十二相<br>
				天人夜叉眾　龍神等恭敬<br>
				是時乃可謂　永盡滅無餘<br>
				佛於大眾中　說我當作佛<br>
				聞如是法音　疑悔悉已除<br>
				初聞佛所說　心中大驚疑<br>
				將非魔作佛　惱亂我心耶<br>
				佛以種種緣　譬喻巧言說<br>
				其心安如海　我聞疑網斷<br>
				佛說過去世　無量滅度佛<br>
				安住方便中　亦皆說是法<br>
				現在未來佛　其數無有量<br>
				亦以諸方便　演說如是法<br>
				如今者世尊　從生及出家<br>
				得道轉法輪　亦以方便說<br>
				世尊說實道　波旬無此事<br>
				以是我定知　非是魔作佛<br>
				我墮疑網故　謂是魔所為<br>
				聞佛柔軟音　深遠甚微妙<br>
				演暢清淨法　我心大歡喜<br>
				疑悔永已盡　安住實智中<br>
				我定當作佛　為天人所敬<br>
				轉無上法輪　教化諸菩薩<br>
				<br>
				爾時佛告舍利弗<b>ｏ</b>吾今於天<b>ｏ</b>人<b>ｏ</b>沙門<b>ｏ</b>婆羅門<b>ｏ</b>等大眾中說<b>ｏ</b>我昔曾於二萬億佛所<b>ｏ</b>為無上道故<b>ｏ</b>常教化汝<b>ｏ</b>汝亦長夜隨我受學<b>ｏ</b>我以方便引導汝故<b>ｏ</b>生我法中<b>ｏ</b>舍利弗<b>ｏ</b>我昔教汝志願佛道<b>ｏ</b>汝今悉忘<b>ｏ</b>而便自謂已得滅度<b>ｏ</b>我今還欲令汝憶念本願所行道故<b>ｏ</b>為諸聲聞說是大乘經<b>ｏ</b>名妙法蓮華<b>ｏ</b>教菩薩法<b>ｏ</b>佛所護念<br>
				<br>
				舍利弗<b>ｏ</b>汝於未來世<b>ｏ</b>過無量無邊不可思議劫<b>ｏ</b>供養若干千萬億佛<b>ｏ</b>奉持正法<b>ｏ</b>具足菩薩所行之道<b>ｏ</b>當得作佛<b>ｏ</b>號曰華光如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>國名離垢<b>ｏ</b>其土平正<b>ｏ</b>清淨嚴飾<b>ｏ</b>安隱豐樂<b>ｏ</b>天人熾盛<b>ｏ</b>琉璃為地<b>ｏ</b>有八交道<b>ｏ</b>黃金為繩以界其側<b>ｏ</b>其傍各有七寶行樹<b>ｏ</b>常有華菓<b>ｏ</b>華光如來亦以三乘教化眾生<br>
				<br>
				舍利弗<b>ｏ</b>彼佛出時<b>ｏ</b>雖非惡世<b>ｏ</b>以本願故<b>ｏ</b>說三乘法<b>ｏ</b>其劫名大寶莊嚴<b>ｏ</b>何故名曰大寶莊嚴<b>ｏ</b>其國中以菩薩為大寶故<b>ｏ</b>彼諸菩薩<b>ｏ</b>無量無邊<b>ｏ</b>不可思議<b>ｏ</b>算數譬喻所不能及<b>ｏ</b>非佛智力無能知者<b>ｏ</b>若欲行時<b>ｏ</b>寶華承足<b>ｏ</b>此諸菩薩<b>ｏ</b>非初發意<b>ｏ</b>皆久殖德本<b>ｏ</b>於無量百千萬億佛所淨修梵行<b>ｏ</b>恒為諸佛之所稱歎<b>ｏ</b>常修佛慧<b>ｏ</b>具大神通<b>ｏ</b>善知一切諸法之門<b>ｏ</b>質直無偽<b>ｏ</b>志念堅固<b>ｏ</b>如是菩薩<b>ｏ</b>充滿其國<br>
				<br>
				舍利弗<b>ｏ</b>華光佛壽十二小劫<b>ｏ</b>除為王子未作佛時<b>ｏ</b>其國人民<b>ｏ</b>壽八小劫<b>ｏ</b>華光如來過十二小劫<b>ｏ</b>授堅滿菩薩阿耨多羅三藐三菩提記<b>ｏ</b>告諸比丘<b>ｏ</b>是堅滿菩薩次當作佛<b>ｏ</b>號曰華足安行<b>ｏ</b>多陀阿伽度<b>ｏ</b>阿羅訶<b>ｏ</b>三藐三佛陀<b>ｏ</b>其佛國土<b>ｏ</b>亦復如是<br>
				<br>
				舍利弗<b>ｏ</b>是華光佛滅度之後<b>ｏ</b>正法住世三十二小劫<b>ｏ</b>像法住世亦三十二小劫<br>
				<br>
				爾時世尊欲重宣此義<b>ｏ</b>而說偈言<br>
				<br>
				舍利弗來世　成佛普智尊<br>
				號名曰華光　當度無量眾<br>
				供養無數佛　具足菩薩行<br>
				十力等功德　證於無上道<br>
				過無量劫已　劫名大寶嚴<br>
				世界名離垢　清淨無瑕穢<br>
				以琉璃為地　金繩界其道<br>
				七寶雜色樹　常有華菓實<br>
				彼國諸菩薩　志念常堅固<br>
				神通波羅蜜　皆已悉具足<br>
				於無數佛所　善學菩薩道<br>
				如是等大士　華光佛所化<br>
				佛為王子時　棄國捨世榮<br>
				於最末後身　出家成佛道<br>
				華光佛住世　壽十二小劫<br>
				其國人民眾　壽命八小劫<br>
				佛滅度之後　正法住於世<br>
				三十二小劫　廣度諸眾生<br>
				正法滅盡已　像法三十二<br>
				舍利廣流布　天人普供養<br>
				華光佛所為　其事皆如是<br>
				其兩足聖尊　最勝無倫匹<br>
				彼即是汝身　宜應自欣慶<br>
				<br>
				爾時四部眾<b>ｏ</b>比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽等大眾<b>ｏ</b>見舍利弗於佛前受阿耨多羅三藐三菩提記<b>ｏ</b>心大歡喜<b>ｏ</b>踊躍無量<b>ｏ</b>各各脫身所著上衣<b>ｏ</b>以供養佛<b>ｏ</b>釋提桓因<b>ｏ</b>梵天王等<b>ｏ</b>與無數天子<b>ｏ</b>亦以天妙衣<b>ｏ</b>天曼陀羅華<b>ｏ</b>摩訶曼陀羅華等<b>ｏ</b>供養於佛<b>ｏ</b>所散天衣<b>ｏ</b>住虛空中<b>ｏ</b>而自迴轉<b>ｏ</b>諸天伎樂百千萬種<b>ｏ</b>於虛空中一時俱作<b>ｏ</b>雨眾天華<b>ｏ</b>而作是言<b>ｏ</b>佛昔於波羅〔木＊奈〕初轉法輪<b>ｏ</b>今乃復轉無上最大法輪<br>
				<br>
				爾時諸天子欲重宣此義<b>ｏ</b>而說偈言<br>
				<br>
				昔於波羅〔木＊奈〕　轉四諦法輪<br>
				分別說諸法　五眾之生滅<br>
				今復轉最妙　無上大法輪<br>
				是法甚深奧　少有能信者<br>
				我等從昔來　數聞世尊說<br>
				未曾聞如是　深妙之上法<br>
				世尊說是法　我等皆隨喜<br>
				大智舍利弗　今得受尊記<br>
				我等亦如是　必當得作佛<br>
				於一切世間　最尊無有上<br>
				佛道叵思議　方便隨宜說<br>
				我所有福業　今世若過世<br>
				及見佛功德　盡迴向佛道<br>
				<br>
				爾時舍利弗白佛言<b>ｏ</b>世尊<b>ｏ</b>我今無復疑悔<b>ｏ</b>親於佛前得受阿耨多羅三藐三菩提記<b>ｏ</b>是諸千二百心自在者<b>ｏ</b>昔住學地<b>ｏ</b>佛常教化言<b>ｏ</b>我法能離生老病死<b>ｏ</b>究竟涅槃<b>ｏ</b>是學無學人<b>ｏ</b>亦各自以離我見及有無見等謂得涅槃<b>ｏ</b>而今於世尊前聞所未聞<b>ｏ</b>皆墮疑惑<b>ｏ</b>善哉<b>ｏ</b>世尊<b>ｏ</b>願為四眾說其因緣<b>ｏ</b>令離疑悔<br>
				<br>
				爾時佛告舍利弗<b>ｏ</b>我先不言<b>ｏ</b>諸佛世尊以種種因緣<b>ｏ</b>譬喻言辭方便說法<b>ｏ</b>皆為阿耨多羅三藐三菩提耶<b>ｏ</b>是諸所說<b>ｏ</b>皆為化菩薩故<b>ｏ</b>然<b>ｏ</b>舍利弗<b>ｏ</b>今當復以譬喻更明此義<b>ｏ</b>諸有智者以譬喻得解<br>
				<br>
				舍利弗<b>ｏ</b>若國邑聚落<b>ｏ</b>有大長者<b>ｏ</b>其年衰邁<b>ｏ</b>財富無量<b>ｏ</b>多有田宅及諸僮僕<b>ｏ</b>其家廣大<b>ｏ</b>唯有一門<b>ｏ</b>多諸人眾<b>ｏ</b>一百<b>ｏ</b>二百乃至五百人<b>ｏ</b>止住其中<b>ｏ</b>堂閣朽故<b>ｏ</b>牆壁隤落<b>ｏ</b>柱根腐敗<b>ｏ</b>梁棟傾危<b>ｏ</b>周匝俱時歘然火起<b>ｏ</b>焚燒舍宅<b>ｏ</b>長者諸子<b>ｏ</b>若十<b>ｏ</b>二十<b>ｏ</b>或至三十<b>ｏ</b>在此宅中<b>ｏ</b>長者見是大火從四面起<b>ｏ</b>即大驚怖<b>ｏ</b>而作是念<b>ｏ</b>我雖能於此所燒之門安隱得出<b>ｏ</b>而諸子等<b>ｏ</b>於火宅內樂著嬉戲<b>ｏ</b>不覺不知<b>ｏ</b>不驚不怖<b>ｏ</b>火來逼身<b>ｏ</b>苦痛切己<b>ｏ</b>心不厭患<b>ｏ</b>無求出意<br>
				<br>
				舍利弗<b>ｏ</b>是長者作是思惟<b>ｏ</b>我身手有力<b>ｏ</b>當以衣裓<b>ｏ</b>若以机案<b>ｏ</b>從舍出之<b>ｏ</b>復更思惟<b>ｏ</b>是舍唯有一門<b>ｏ</b>而復狹小<b>ｏ</b>諸子幼稚<b>ｏ</b>未有所識<b>ｏ</b>戀著戲處<b>ｏ</b>或當墮落<b>ｏ</b>為火所燒<b>ｏ</b>我當為說怖畏之事<b>ｏ</b>此舍已燒<b>ｏ</b>宜時疾出<b>ｏ</b>無令為火之所燒害<b>ｏ</b>作是念已<b>ｏ</b>如所思惟<b>ｏ</b>具告諸子<b>ｏ</b>汝等速出<b>ｏ</b>父雖憐愍<b>ｏ</b>善言誘喻<b>ｏ</b>而諸子等樂著嬉戲<b>ｏ</b>不肯信受<b>ｏ</b>不驚不畏<b>ｏ</b>了無出心<b>ｏ</b>亦復不知何者是火<b>ｏ</b>何者為舍<b>ｏ</b>云何為失<b>ｏ</b>但東西走戲<b>ｏ</b>視父而已<br>
				<br>
				爾時長者即作是念<b>ｏ</b>此舍已為大火所燒<b>ｏ</b>我及諸子若不時出<b>ｏ</b>必為所焚<b>ｏ</b>我今當設方便<b>ｏ</b>令諸子等得免斯害<b>ｏ</b>父知諸子先心各有所好種種珍玩奇異之物<b>ｏ</b>情必樂著<b>ｏ</b>而告之言<b>ｏ</b>汝等所可玩好<b>ｏ</b>希有難得<b>ｏ</b>汝若不取<b>ｏ</b>後必憂悔<b>ｏ</b>如此種種羊車<b>ｏ</b>鹿車<b>ｏ</b>牛車<b>ｏ</b>今在門外<b>ｏ</b>可以遊戲<b>ｏ</b>汝等於此火宅<b>ｏ</b>宜速出來<b>ｏ</b>隨汝所欲<b>ｏ</b>皆當與汝<b>ｏ</b>爾時諸子聞父所說珍玩之物<b>ｏ</b>適其願故<b>ｏ</b>心各勇銳<b>ｏ</b>互相推排<b>ｏ</b>競共馳走<b>ｏ</b>爭出火宅<b>ｏ</b>是時長者見諸子等安隱得出<b>ｏ</b>皆於四衢道中露地而坐<b>ｏ</b>無復障礙<b>ｏ</b>其心泰然<b>ｏ</b>歡喜踊躍<b>ｏ</b>時諸子等各白父言<b>ｏ</b>父先所許玩好之具<b>ｏ</b>羊車<b>ｏ</b>鹿車<b>ｏ</b>牛車<b>ｏ</b>願時賜與<br>
				<br>
				舍利弗<b>ｏ</b>爾時長者各賜諸子等一大車<b>ｏ</b>其車高廣<b>ｏ</b>眾寶莊校<b>ｏ</b>周匝欄楯<b>ｏ</b>四面懸鈴<b>ｏ</b>又於其上張設幰蓋<b>ｏ</b>亦以珍奇雜寶而嚴飾之<b>ｏ</b>寶繩絞絡<b>ｏ</b>垂諸華纓<b>ｏ</b>重敷綩綖<b>ｏ</b>安置丹枕<b>ｏ</b>駕以白牛<b>ｏ</b>膚色充潔<b>ｏ</b>形體姝好<b>ｏ</b>有大筋力<b>ｏ</b>行步平正<b>ｏ</b>其疾如風<b>ｏ</b>又多僕從而侍衛之<b>ｏ</b>所以者何<b>ｏ</b>是大長者財富無量<b>ｏ</b>種種諸藏悉皆充溢<b>ｏ</b>而作是念<b>ｏ</b>我財物無極<b>ｏ</b>不應以下劣小車與諸子等<b>ｏ</b>今此幼童<b>ｏ</b>皆是吾子<b>ｏ</b>愛無偏黨<b>ｏ</b>我有如是七寶大車<b>ｏ</b>其數無量<b>ｏ</b>應當等心各各與之<b>ｏ</b>不宜差別<b>ｏ</b>所以者何<b>ｏ</b>以我此物<b>ｏ</b>周給一國猶尚不匱<b>ｏ</b>何況諸子<b>ｏ</b>是時諸子各乘大車<b>ｏ</b>得未曾有<b>ｏ</b>非本所望<br>
				<br>
				舍利弗<b>ｏ</b>於汝意云何<b>ｏ</b>是長者等與諸子珍寶大車<b>ｏ</b>寧有虛妄不<br>
				<br>
				舍利弗言<b>ｏ</b>不也<b>ｏ</b>世尊<b>ｏ</b>是長者但令諸子得免火難<b>ｏ</b>全其軀命<b>ｏ</b>非為虛妄<b>ｏ</b>何以故<b>ｏ</b>若全身命<b>ｏ</b>便為已得玩好之具<b>ｏ</b>況復方便於彼火宅而拔濟之<b>ｏ</b>世尊<b>ｏ</b>若是長者<b>ｏ</b>乃至不與最小一車<b>ｏ</b>猶不虛妄<b>ｏ</b>何以故<b>ｏ</b>是長者先作是意<b>ｏ</b>我以方便令子得出<b>ｏ</b>以是因緣<b>ｏ</b>無虛妄也<b>ｏ</b>何況長者自知財富無量<b>ｏ</b>欲饒益諸子<b>ｏ</b>等與大車<br>
				<br>
				佛告舍利弗<b>ｏ</b>善哉<b>ｏ</b>善哉<b>ｏ</b>如汝所言<b>ｏ</b>舍利弗<b>ｏ</b>如來亦復如是<b>ｏ</b>則為一切世間之父<b>ｏ</b>於諸怖畏<b>ｏ</b>衰惱<b>ｏ</b>憂患<b>ｏ</b>無明闇蔽<b>ｏ</b>永盡無餘<b>ｏ</b>而悉成就無量知見<b>ｏ</b>力<b>ｏ</b>無所畏<b>ｏ</b>有大神力及智慧力<b>ｏ</b>具足方便<b>ｏ</b>智慧波羅蜜<b>ｏ</b>大慈大悲<b>ｏ</b>常無懈惓<b>ｏ</b>恒求善事<b>ｏ</b>利益一切<b>ｏ</b>而生三界朽故火宅<b>ｏ</b>為度眾生生老病死<b>ｏ</b>憂悲<b>ｏ</b>苦惱<b>ｏ</b>愚癡<b>ｏ</b>闇蔽<b>ｏ</b>三毒之火<b>ｏ</b>教化令得阿耨多羅三藐三菩提<b>ｏ</b>見諸眾生為生老病死<b>ｏ</b>憂悲苦惱之所燒煮<b>ｏ</b>亦以五欲財利故<b>ｏ</b>受種種苦<b>ｏ</b>又以貪著追求故<b>ｏ</b>現受眾苦<b>ｏ</b>後受地獄<b>ｏ</b>畜生<b>ｏ</b>餓鬼之苦<b>ｏ</b>若生天上<b>ｏ</b>及在人間<b>ｏ</b>貧窮困苦<b>ｏ</b>愛別離苦<b>ｏ</b>怨憎會苦<b>ｏ</b>如是等種種諸苦<b>ｏ</b>眾生沒在其中<b>ｏ</b>歡喜遊戲<b>ｏ</b>不覺不知<b>ｏ</b>不驚不怖<b>ｏ</b>亦不生厭<b>ｏ</b>不求解脫<b>ｏ</b>於此三界火宅東西馳走<b>ｏ</b>雖遭大苦<b>ｏ</b>不以為患<br>
				<br>
				舍利弗<b>ｏ</b>佛見此已<b>ｏ</b>便作是念<b>ｏ</b>我為眾生之父<b>ｏ</b>應拔其苦難<b>ｏ</b>與無量無邊佛智慧樂<b>ｏ</b>令其遊戲<br>
				<br>
				舍利弗<b>ｏ</b>如來復作是念<b>ｏ</b>若我但以神力及智慧力<b>ｏ</b>捨於方便<b>ｏ</b>為諸眾生讚如來知見<b>ｏ</b>力無所畏者<b>ｏ</b>眾生不能以是得度<b>ｏ</b>所以者何<b>ｏ</b>是諸眾生<b>ｏ</b>未免生老病死<b>ｏ</b>憂悲苦惱<b>ｏ</b>而為三界火宅所燒<b>ｏ</b>何由能解佛之智慧<br>
				<br>
				舍利弗<b>ｏ</b>如彼長者<b>ｏ</b>雖復身手有力而不用之<b>ｏ</b>但以慇懃方便勉濟諸子火宅之難<b>ｏ</b>然後各與珍寶大車<b>ｏ</b>如來亦復如是<b>ｏ</b>雖有力<b>ｏ</b>無所畏而不用之<b>ｏ</b>但以智慧方便<b>ｏ</b>於三界火宅拔濟眾生<b>ｏ</b>為說三乘<b>ｏ</b>聲聞<b>ｏ</b>辟支佛<b>ｏ</b>佛乘<b>ｏ</b>而作是言<b>ｏ</b>汝等莫得樂住三界火宅<b>ｏ</b>勿貪麁弊色聲香味觸也<b>ｏ</b>若貪著生愛<b>ｏ</b>則為所燒<b>ｏ</b>汝速出三界<b>ｏ</b>當得三乘<b>ｏ</b>聲聞<b>ｏ</b>辟支佛<b>ｏ</b>佛乘<b>ｏ</b>我今為汝保任此事<b>ｏ</b>終不虛也<b>ｏ</b>汝等但當勤修精進<b>ｏ</b>如來以是方便誘進眾生<b>ｏ</b>復作是言<b>ｏ</b>汝等當知此三乘法<b>ｏ</b>皆是聖所稱歎<b>ｏ</b>自在無繫<b>ｏ</b>無所依求<b>ｏ</b>乘是三乘<b>ｏ</b>以無漏根<b>ｏ</b>力<b>ｏ</b>覺<b>ｏ</b>道<b>ｏ</b>禪定<b>ｏ</b>解脫<b>ｏ</b>三昧等而自娛樂<b>ｏ</b>便得無量安隱快樂<br>
				<br>
				舍利弗<b>ｏ</b>若有眾生<b>ｏ</b>內有智性<b>ｏ</b>從佛世尊聞法信受<b>ｏ</b>慇懃精進<b>ｏ</b>欲速出三界<b>ｏ</b>自求涅槃<b>ｏ</b>是名聲聞乘<b>ｏ</b>如彼諸子為求羊車出於火宅<b>ｏ</b>若有眾生<b>ｏ</b>從佛世尊聞法信受<b>ｏ</b>慇懃精進<b>ｏ</b>求自然慧<b>ｏ</b>樂獨善寂<b>ｏ</b>深知諸法因緣<b>ｏ</b>是名辟支佛乘<b>ｏ</b>如彼諸子為求鹿車出於火宅<b>ｏ</b>若有眾生<b>ｏ</b>從佛世尊聞法信受<b>ｏ</b>勤修精進<b>ｏ</b>求一切智<b>ｏ</b>佛智<b>ｏ</b>自然智<b>ｏ</b>無師智<b>ｏ</b>如來知見<b>ｏ</b>力<b>ｏ</b>無所畏<b>ｏ</b>愍念<b>ｏ</b>安樂無量眾生<b>ｏ</b>利益天人<b>ｏ</b>度脫一切<b>ｏ</b>是名大乘<b>ｏ</b>菩薩求此乘故<b>ｏ</b>名為摩訶薩<b>ｏ</b>如彼諸子為求牛車<b>ｏ</b>出於火宅<br>
				<br>
				舍利弗<b>ｏ</b>如彼長者<b>ｏ</b>見諸子等安隱得出火宅<b>ｏ</b>到無畏處<b>ｏ</b>自惟財富無量<b>ｏ</b>等以大車而賜諸子<b>ｏ</b>如來亦復如是<b>ｏ</b>為一切眾生之父<b>ｏ</b>若見無量億千眾生<b>ｏ</b>以佛教門出三界苦<b>ｏ</b>怖畏險道<b>ｏ</b>得涅槃樂<br>
				<br>
				如來爾時便作是念<b>ｏ</b>我有無量無邊智慧<b>ｏ</b>力<b>ｏ</b>無畏等諸佛法藏<b>ｏ</b>是諸眾生皆是我子<b>ｏ</b>等與大乘<b>ｏ</b>不令有人獨得滅度<b>ｏ</b>皆以如來滅度而滅度之<b>ｏ</b>是諸眾生脫三界者<b>ｏ</b>悉與諸佛禪定<b>ｏ</b>解脫等娛樂之具<b>ｏ</b>皆是一相<b>ｏ</b>一種<b>ｏ</b>聖所稱歎<b>ｏ</b>能生淨妙第一之樂<br>
				<br>
				舍利弗<b>ｏ</b>如彼長者<b>ｏ</b>初以三車誘引諸子<b>ｏ</b>然後但與大車<b>ｏ</b>寶物莊嚴<b>ｏ</b>安隱第一<b>ｏ</b>然彼長者無虛妄之咎<b>ｏ</b>如來亦復如是<b>ｏ</b>無有虛妄<b>ｏ</b>初說三乘引導眾生<b>ｏ</b>然後但以大乘而度脫之<b>ｏ</b>何以故<b>ｏ</b>如來有無量智慧<b>ｏ</b>力<b>ｏ</b>無所畏諸法之藏<b>ｏ</b>能與一切眾生大乘之法<b>ｏ</b>但不盡能受<br>
				<br>
				舍利弗<b>ｏ</b>以是因緣<b>ｏ</b>當知諸佛方便力故<b>ｏ</b>於一佛乘分別說三<br>
				<br>
				佛欲重宣此義<b>ｏ</b>而說偈言<br>
				<br>
				譬如長者　有一大宅　其宅久故<br>
				而復頓弊　堂舍高危　柱根摧朽<br>
				梁棟傾斜　基陛隤毀　牆壁圮坼<br>
				泥塗褫落　覆苫亂墜　椽梠差脫<br>
				周障屈曲　雜穢充遍　有五百人<br>
				止住其中　鵄梟雕鷲　烏鵲鳩鴿<br>
				蚖蛇蝮蠍　蜈蚣蚰蜒　守宮百足<br>
				狖貍鼷鼠　諸惡蟲輩　交橫馳走<br>
				屎尿臭處　不淨流溢　蜣蜋諸蟲<br>
				而集其上　狐狼野干　咀嚼踐蹋<br>
				〔齒＊齊〕齧死屍　骨肉狼藉　由是群狗<br>
				競來搏撮　飢羸慞惶　處處求食<br>
				鬪諍〔齒＊查〕掣　嘊喍〔口＊睪〕吠　其舍恐怖<br>
				變狀如是　處處皆有　魑魅魍魎<br>
				夜叉惡鬼　食噉人肉　毒蟲之屬<br>
				諸惡禽獸　孚乳產生　各自藏護<br>
				夜叉競來　爭取食之　食之既飽<br>
				惡心轉熾　鬪諍之聲　甚可怖畏<br>
				鳩槃荼鬼　蹲踞土埵　或時離地<br>
				一尺二尺　往返遊行　縱逸嬉戲<br>
				捉狗兩足　撲令失聲　以腳加頸<br>
				怖狗自樂　復有諸鬼　其身長大<br>
				裸形黑瘦　常住其中　發大惡聲<br>
				叫呼求食　復有諸鬼　其咽如針<br>
				復有諸鬼　首如牛頭　或食人肉<br>
				或復噉狗　頭髮蓬亂　殘害凶險<br>
				飢渴所逼　叫喚馳走　夜叉餓鬼<br>
				諸惡鳥獸　飢急四向　窺看窓牖<br>
				如是諸難　恐畏無量　是朽故宅<br>
				屬于一人　其人近出　未久之間<br>
				於後舍宅　欻然火起　四面一時<br>
				其炎俱熾　棟梁椽柱　爆聲震裂<br>
				摧折墮落　牆壁崩倒　諸鬼神等<br>
				揚聲大叫　雕鷲諸鳥　鳩槃荼等<br>
				周章惶怖　不能自出　惡獸毒蟲<br>
				藏竄孔穴　毘舍闍鬼　亦住其中<br>
				薄福德故　為火所逼　共相殘害<br>
				飲血噉肉　野干之屬　竝已前死<br>
				諸大惡獸　競來食噉　臭烟熢〔火＊孛〕<br>
				四面充塞　蜈蚣蚰蜒　毒蛇之類<br>
				為火所燒　爭走出穴　鳩槃荼鬼<br>
				隨取而食　又諸餓鬼　頭上火燃<br>
				飢渴熱惱　周章悶走　其宅如是<br>
				甚可怖畏　毒害火災　眾難非一<br>
				是時宅主　在門外立　聞有人言<br>
				汝諸子等　先因遊戲　來入此宅<br>
				稚小無知　歡娛樂著　長者聞已<br>
				驚入火宅　方宜救濟　令無燒害<br>
				告喻諸子　說眾患難　惡鬼毒蟲<br>
				災火蔓延　眾苦次第　相續不絕<br>
				毒蛇蚖蝮　及諸夜叉　鳩槃茶鬼<br>
				野干狐狗　雕鷲鵄梟　百足之屬<br>
				飢渴惱急　甚可怖畏　此苦難處<br>
				況復大火　諸子無知　雖聞父誨<br>
				猶故樂著　嬉戲不已　是時長者<br>
				而作是念　諸子如此　益我愁惱<br>
				今此舍宅　無一可樂　而諸子等<br>
				耽湎嬉戲　不受我教　將為火害<br>
				即便思惟　設諸方便　告諸子等<br>
				我有種種　珍玩之具　妙寶好車<br>
				羊車鹿車　大牛之車　今在門外<br>
				汝等出來　吾為汝等　造作此車<br>
				隨意所樂　可以遊戲　諸子聞說<br>
				如此諸車　即時奔競　馳走而出<br>
				到於空地　離諸苦難　長者見子<br>
				得出火宅　住於四衢　坐師子座<br>
				而自慶言　我今快樂　此諸子等<br>
				生育甚難　愚小無知　而入險宅<br>
				多諸毒蟲　魑魅可畏　大火猛炎<br>
				四面俱起　而此諸子　貪樂嬉戲<br>
				我已救之　令得脫難　是故諸人<br>
				我今快樂　爾時諸子　知父安坐<br>
				皆詣父所　而白父言　願賜我等<br>
				三種寶車　如前所許　諸子出來<br>
				當以三車　隨汝所欲　今正是時<br>
				唯垂給與　長者大富　庫藏眾多<br>
				金銀琉璃　車璩馬腦　以眾寶物<br>
				造諸大車　莊校嚴飾　周匝欄楯<br>
				四面懸鈴　金繩交絡　真珠羅網<br>
				張施其上　金華諸瓔　處處垂下<br>
				眾綵雜飾　周匝圍繞　柔軟繒纊<br>
				以為茵蓐　上妙細〔疊＊毛〕　價直千億<br>
				鮮白淨潔　以覆其上　有大白牛<br>
				肥壯多力　形體姝好　以駕寶車<br>
				多諸儐從　而侍衛之　以是妙車<br>
				等賜諸子　諸子是時　歡喜踊躍<br>
				乘是寶車　遊於四方　嬉戲快樂<br>
				自在無礙　告舍利弗　我亦如是<br>
				眾聖中尊　世間之父　一切眾生<br>
				皆是吾子　深著世樂　無有慧心<br>
				三界無安　猶如火宅　眾苦充滿<br>
				甚可怖畏　常有生老　病死憂患<br>
				如是等火　熾然不息　如來已離<br>
				三界火宅　寂然閑居　安處林野<br>
				今此三界　皆是我有　其中眾生<br>
				悉是吾子　而今此處　多諸患難<br>
				唯我一人　能為救護　雖復教詔<br>
				而不信受　於諸欲染　貪著深故<br>
				以是方便　為說三乘　令諸眾生<br>
				知三界苦　開示演說　出世間道<br>
				是諸子等　若心決定　具足三明<br>
				及六神通　有得緣覺　不退菩薩<br>
				汝舍利弗　我為眾生　以此譬喻<br>
				說一佛乘　汝等若能　信受是語<br>
				一切皆當　得成佛道　是乘微妙<br>
				清淨第一　於諸世間　為無有上<br>
				佛所悅可　一切眾生　所應稱讚<br>
				供養禮拜　無量億千　諸力解脫<br>
				禪定智慧　及佛餘法　得如是乘<br>
				令諸子等　日夜劫數　常得遊戲<br>
				與諸菩薩　及聲聞眾　乘此寶乘<br>
				直至道場　以是因緣　十方諦求<br>
				更無餘乘　除佛方便　告舍利弗<br>
				汝諸人等　皆是吾子　我則是父<br>
				汝等累劫　眾苦所燒　我皆濟拔<br>
				令出三界　我雖先說　汝等滅度<br>
				但盡生死　而實不滅　今所應作<br>
				唯佛智慧　若有菩薩　於是眾中<br>
				能一心聽　諸佛實法　諸佛世尊<br>
				雖以方便　所化眾生　皆是菩薩<br>
				若人小智　深著愛欲　為此等故<br>
				說於苦諦　眾生心喜　得未曾有<br>
				佛說苦諦　真實無異　若有眾生<br>
				不知苦本　深著苦因　不能暫捨<br>
				為是等故　方便說道　諸苦所因<br>
				貪欲為本　若滅貪欲　無所依止<br>
				滅盡諸苦　名第三諦　為滅諦故<br>
				修行於道　離諸苦縛　名得解脫<br>
				是人於何　而得解脫　但離虛妄<br>
				名為解脫　其實未得　一切解脫<br>
				佛說是人　未實滅度　斯人未得<br>
				無上道故　我意不欲　令至滅度<br>
				我為法王　於法自在　安隱眾生<br>
				故現於世　汝舍利弗　我此法印<br>
				為欲利益　世間故說　在所遊方<br>
				勿妄宣傳　若有聞者　隨喜頂受<br>
				當知是人　阿鞞跋致　若有信受<br>
				此經法者　是人已曾　見過去佛<br>
				恭敬供養　亦聞是法　若人有能<br>
				信汝所說　則為見我　亦見於汝<br>
				及比丘僧　并諸菩薩　斯法華經<br>
				為深智說　淺識聞之　迷惑不解<br>
				一切聲聞　及辟支佛　於此經中<br>
				力所不及　汝舍利弗　尚於此經<br>
				以信得入　況餘聲聞　其餘聲聞<br>
				信佛語故　隨順此經　非己智分<br>
				又舍利弗　憍慢懈怠　計我見者<br>
				莫說此經　凡夫淺識　深著五欲<br>
				聞不能解　亦勿為說　若人不信<br>
				毀謗此經　則斷一切　世間佛種<br>
				或復顰蹙　而懷疑惑　汝當聽說<br>
				此人罪報　若佛在世　若滅度後<br>
				其有誹謗　如斯經典　見有讀誦<br>
				書持經者　輕賤憎嫉　而懷結恨<br>
				此人罪報　汝今復聽　其人命終<br>
				入阿鼻獄　具足一劫　劫盡更生<br>
				如是展轉　至無數劫　從地獄出<br>
				當墮畜生　若狗野干　其形〔乞＊頁〕瘦<br>
				黧黮疥癩　人所觸嬈　又復為人<br>
				之所惡賤　常困飢渴　骨肉枯竭<br>
				生受楚毒　死被瓦石　斷佛種故<br>
				受斯罪報　若作馲駝　或生驢中<br>
				身常負重　加諸杖捶　但念水草<br>
				餘無所知　謗斯經故　獲罪如是<br>
				有作野干　來入聚落　身體疥癩<br>
				又無一目　為諸童子　之所打擲<br>
				受諸苦痛　或時致死　於此死已<br>
				更受蟒身　其形長大　五百由旬<br>
				聾騃無足　宛轉腹行　為諸小蟲<br>
				之所唼食　晝夜受苦　無有休息<br>
				謗斯經故　獲罪如是　若得為人<br>
				諸根闇鈍　矬陋攣躄　盲聾背傴<br>
				有所言說　人不信受　口氣常臭<br>
				鬼魅所著　貧窮下賤　為人所使<br>
				多病痟瘦　無所依怙　雖親附人<br>
				人不在意　若有所得　尋復忘失<br>
				若修醫道　順方治病　更增他疾<br>
				或復致死　若自有病　無人救療<br>
				設服良藥　而復增劇　若他反逆<br>
				抄劫竊盜　如是等罪　橫羅其殃<br>
				如斯罪人　永不見佛　眾聖之王<br>
				說法教化　如斯罪人　常生難處<br>
				狂聾心亂　永不聞法　於無數劫<br>
				如恒河沙　生輒聾瘂　諸根不具<br>
				常處地獄　如遊園觀　在餘惡道<br>
				如己舍宅　駝驢猪狗　是其行處<br>
				謗斯經故　獲罪如是　若得為人<br>
				聾盲瘖瘂　貧窮諸衰　以自莊嚴<br>
				水腫乾痟　疥癩癰疽　如是等病<br>
				以為衣服　身常臭處　垢穢不淨<br>
				深著我見　增益瞋恚　婬欲熾盛<br>
				不擇禽獸　謗斯經故　獲罪如是<br>
				告舍利弗　謗斯經者　若說其罪<br>
				窮劫不盡　以是因緣　我故語汝<br>
				無智人中　莫說此經　若有利根<br>
				智慧明了　多聞強識　求佛道者<br>
				如是之人　乃可為說　若人曾見<br>
				億百千佛　殖諸善本　深心堅固<br>
				如是之人　乃可為說　若人精進<br>
				常修慈心　不惜身命　乃可為說<br>
				若人恭敬　無有異心　離諸凡愚<br>
				獨處山澤　如是之人　乃可為說<br>
				又舍利弗　若見有人　捨惡知識<br>
				親近善友　如是之人　乃可為說<br>
				若見佛子　持戒清潔　如淨明珠<br>
				求大乘經　如是之人　乃可為說<br>
				若人無瞋　質直柔軟　常愍一切<br>
				恭敬諸佛　如是之人　乃可為說<br>
				復有佛子　於大眾中　以清淨心<br>
				種種因緣　譬喻言辭　說法無礙<br>
				如是之人　乃可為說　若有比丘<br>
				為一切智　四方求法　合掌頂受<br>
				但樂受持　大乘經典　乃至不受<br>
				餘經一偈　如是之人　乃可為說<br>
				如人至心　求佛舍利　如是求經<br>
				得已頂受　其人不復　志求餘經<br>
				亦未曾念　外道典籍　如是之人<br>
				乃可為說　告舍利弗　我說是相<br>
				求佛道者　窮劫不盡　如是等人<br>
				則能信解　汝當為說　妙法華經
			</p>
		</section>
		<hr>
		<section>
			<h3>信解品第四</h3>
			<p>
				爾時慧命須菩提<b>ｏ</b>摩訶迦旃延<b>ｏ</b>摩訶迦葉<b>ｏ</b>摩訶目犍連<b>ｏ</b>從佛所聞未曾有法<b>ｏ</b>世尊授舍利弗阿耨多羅三藐三菩提記<b>ｏ</b>發希有心<b>ｏ</b>歡喜踊躍<b>ｏ</b>即從座起<b>ｏ</b>整衣服偏袒右肩<b>ｏ</b>右膝著地<b>ｏ</b>一心合掌<b>ｏ</b>曲躬恭敬<b>ｏ</b>瞻仰尊顏而白佛言<b>ｏ</b>我等居僧之首<b>ｏ</b>年竝朽邁<b>ｏ</b>自謂已得涅槃<b>ｏ</b>無所堪任<b>ｏ</b>不復進求阿耨多羅三藐三菩提<b>ｏ</b>世尊往昔說法既久<b>ｏ</b>我時在座<b>ｏ</b>身體疲懈<b>ｏ</b>但念空<b>ｏ</b>無相<b>ｏ</b>無作<b>ｏ</b>於菩薩法<b>ｏ</b>遊戲神通<b>ｏ</b>淨佛國土<b>ｏ</b>成就眾生<b>ｏ</b>心不喜樂<b>ｏ</b>所以者何<b>ｏ</b>世尊令我等出於三界<b>ｏ</b>得涅槃證<b>ｏ</b>又今我等年已朽邁<b>ｏ</b>於佛教化菩薩阿耨多羅三藐三菩提<b>ｏ</b>不生一念好樂之心<b>ｏ</b>我等今於佛前<b>ｏ</b>聞授聲聞阿耨多羅三藐三菩提記<b>ｏ</b>心甚歡喜<b>ｏ</b>得未曾有<b>ｏ</b>不謂於今<b>ｏ</b>忽然得聞希有之法<b>ｏ</b>深自慶幸<b>ｏ</b>獲大善利<b>ｏ</b>無量珍寶<b>ｏ</b>不求自得<br>
				<br>
				世尊<b>ｏ</b>我等今者樂說譬喻以明斯義<b>ｏ</b>譬若有人<b>ｏ</b>年既幼稚<b>ｏ</b>捨父逃逝<b>ｏ</b>久住他國<b>ｏ</b>或十<b>ｏ</b>二十<b>ｏ</b>至五十歲<b>ｏ</b>年既長大<b>ｏ</b>加復窮困<b>ｏ</b>馳騁四方以求衣食<b>ｏ</b>漸漸遊行<b>ｏ</b>遇向本國<b>ｏ</b>其父先來<b>ｏ</b>求子不得<b>ｏ</b>中止一城<b>ｏ</b>其家大富<b>ｏ</b>財寶無量<b>ｏ</b>金<b>ｏ</b>銀<b>ｏ</b>琉璃<b>ｏ</b>珊瑚<b>ｏ</b>虎珀<b>ｏ</b>頗梨珠等<b>ｏ</b>其諸倉庫<b>ｏ</b>悉皆盈溢<b>ｏ</b>多有僮僕<b>ｏ</b>臣佐<b>ｏ</b>吏民<b>ｏ</b>象馬車乘<b>ｏ</b>牛羊無數<b>ｏ</b>出入息利<b>ｏ</b>乃遍他國<b>ｏ</b>商估賈客亦甚眾多<b>ｏ</b>時貧窮子遊諸聚落<b>ｏ</b>經歷國邑<b>ｏ</b>遂到其父所止之城<b>ｏ</b>父每念子<b>ｏ</b>與子離別五十餘年<b>ｏ</b>而未曾向人說如此事<b>ｏ</b>但自思惟<b>ｏ</b>心懷悔恨<b>ｏ</b>自念老朽<b>ｏ</b>多有財物<b>ｏ</b>金銀珍寶<b>ｏ</b>倉庫盈溢<b>ｏ</b>無有子息<b>ｏ</b>一旦終沒<b>ｏ</b>財物散失<b>ｏ</b>無所委付<b>ｏ</b>是以慇懃每憶其子<b>ｏ</b>復作是念<b>ｏ</b>我若得子<b>ｏ</b>委付財物<b>ｏ</b>坦然快樂<b>ｏ</b>無復憂慮<br>
				<br>
				世尊<b>ｏ</b>爾時窮子傭賃展轉遇到父舍<b>ｏ</b>住立門側<b>ｏ</b>遙見其父<b>ｏ</b>踞師子床<b>ｏ</b>寶机承足<b>ｏ</b>諸婆羅門<b>ｏ</b>剎利<b>ｏ</b>居士皆恭敬圍繞<b>ｏ</b>以真珠瓔珞<b>ｏ</b>價直千萬<b>ｏ</b>莊嚴其身<b>ｏ</b>吏民<b>ｏ</b>僮僕<b>ｏ</b>手執白拂<b>ｏ</b>侍立左右<b>ｏ</b>覆以寶帳<b>ｏ</b>垂諸華幡<b>ｏ</b>香水灑地<b>ｏ</b>散眾名華<b>ｏ</b>羅列寶物<b>ｏ</b>出內取與<b>ｏ</b>有如是等種種嚴飾<b>ｏ</b>威德特尊<b>ｏ</b>窮子見父有大力勢<b>ｏ</b>即懷恐怖<b>ｏ</b>悔來至此<b>ｏ</b>竊作是念<b>ｏ</b>此或是王<b>ｏ</b>或是王等<b>ｏ</b>非我傭力得物之處<b>ｏ</b>不如往至貧里<b>ｏ</b>肆力有地<b>ｏ</b>衣食易得<b>ｏ</b>若久住此<b>ｏ</b>或見逼迫<b>ｏ</b>強使我作<b>ｏ</b>作是念已<b>ｏ</b>疾走而去<br>
				<br>
				時富長者於師子座<b>ｏ</b>見子便識<b>ｏ</b>心大歡喜<b>ｏ</b>即作是念<b>ｏ</b>我財物庫藏<b>ｏ</b>今有所付<b>ｏ</b>我常思念此子<b>ｏ</b>無由見之<b>ｏ</b>而忽自來<b>ｏ</b>甚適我願<b>ｏ</b>我雖年朽<b>ｏ</b>猶故貪惜<b>ｏ</b>即遣傍人<b>ｏ</b>急追將還<b>ｏ</b>爾時使者<b>ｏ</b>疾走往捉<b>ｏ</b>窮子驚愕<b>ｏ</b>稱怨大喚<b>ｏ</b>我不相犯<b>ｏ</b>何為見捉<b>ｏ</b>使者執之愈急<b>ｏ</b>強牽將還<b>ｏ</b>于時窮子<b>ｏ</b>自念無罪<b>ｏ</b>而被囚執<b>ｏ</b>此必定死<b>ｏ</b>轉更惶怖<b>ｏ</b>悶絕躄地<b>ｏ</b>父遙見之<b>ｏ</b>而語使言<b>ｏ</b>不須此人<b>ｏ</b>勿強將來<b>ｏ</b>以冷水灑面<b>ｏ</b>令得醒悟<b>ｏ</b>莫復與語<b>ｏ</b>所以者何<b>ｏ</b>父知其子志意下劣<b>ｏ</b>自知豪貴為子所難<b>ｏ</b>審知是子而以方便<b>ｏ</b>不語他人云是我子<b>ｏ</b>使者語之<b>ｏ</b>我今放汝<b>ｏ</b>隨意所趣<b>ｏ</b>窮子歡喜<b>ｏ</b>得未曾有<b>ｏ</b>從地而起<b>ｏ</b>往至貧里<b>ｏ</b>以求衣食<br>
				<br>
				爾時長者將欲誘引其子而設方便<b>ｏ</b>密遣二人<b>ｏ</b>形色憔悴無威德者<b>ｏ</b>汝可詣彼<b>ｏ</b>徐語窮子<b>ｏ</b>此有作處<b>ｏ</b>倍與汝直<b>ｏ</b>窮子若許<b>ｏ</b>將來使作<b>ｏ</b>若言<b>ｏ</b>欲何所作<b>ｏ</b>便可語之<b>ｏ</b>雇汝除糞<b>ｏ</b>我等二人亦共汝作<b>ｏ</b>時二使人即求窮子<b>ｏ</b>既已得之<b>ｏ</b>具陳上事<br>
				<br>
				爾時窮子先取其價<b>ｏ</b>尋與除糞<b>ｏ</b>其父見子<b>ｏ</b>愍而怪之<b>ｏ</b>又以他日<b>ｏ</b>於窓牖中遙見子身<b>ｏ</b>羸瘦憔悴<b>ｏ</b>糞土塵坌<b>ｏ</b>污穢不淨<b>ｏ</b>即脫瓔珞<b>ｏ</b>細軟上服<b>ｏ</b>嚴飾之具<b>ｏ</b>更著麁弊垢膩之衣<b>ｏ</b>塵土坌身<b>ｏ</b>右手執持除糞之器<b>ｏ</b>狀有所畏<b>ｏ</b>語諸作人<b>ｏ</b>汝等勤作<b>ｏ</b>勿得懈息<b>ｏ</b>以方便故<b>ｏ</b>得近其子<b>ｏ</b>後復告言<b>ｏ</b>咄<b>ｏ</b>男子<b>ｏ</b>汝常此作<b>ｏ</b>勿復餘去<b>ｏ</b>當加汝價<b>ｏ</b>諸有所須瓫器米麵鹽醋之屬<b>ｏ</b>莫自疑難<b>ｏ</b>亦有老弊使人須者相給<b>ｏ</b>好自安意<b>ｏ</b>我如汝父<b>ｏ</b>勿復憂慮<b>ｏ</b>所以者何<b>ｏ</b>我年老大<b>ｏ</b>而汝少壯<b>ｏ</b>汝常作時<b>ｏ</b>無有欺怠瞋恨怨言<b>ｏ</b>都不見汝有此諸惡<b>ｏ</b>如餘作人<b>ｏ</b>自今已後<b>ｏ</b>如所生子<b>ｏ</b>即時長者<b>ｏ</b>更與作字<b>ｏ</b>名之為兒<b>ｏ</b>爾時窮子雖欣此遇<b>ｏ</b>猶故自謂客作賤人<b>ｏ</b>由是之故<b>ｏ</b>於二十年中常令除糞<b>ｏ</b>過是已後<b>ｏ</b>心相體信<b>ｏ</b>入出無難<b>ｏ</b>然其所止猶在本處<br>
				<br>
				世尊<b>ｏ</b>爾時長者有疾<b>ｏ</b>自知將死不久<b>ｏ</b>語窮子言<b>ｏ</b>我今多有金銀珍寶<b>ｏ</b>倉庫盈溢<b>ｏ</b>其中多少<b>ｏ</b>所應取與<b>ｏ</b>汝悉知之<b>ｏ</b>我心如是<b>ｏ</b>當體此意<b>ｏ</b>所以者何<b>ｏ</b>今我與汝<b>ｏ</b>便為不異<b>ｏ</b>宜加用心<b>ｏ</b>無令漏失<b>ｏ</b>爾時窮子<b>ｏ</b>即受教勅<b>ｏ</b>領知眾物<b>ｏ</b>金銀珍寶及諸庫藏<b>ｏ</b>而無悕取一飡之意<b>ｏ</b>然其所止故在本處<b>ｏ</b>下劣之心亦未能捨<b>ｏ</b>復經少時<b>ｏ</b>父知子意漸已通泰<b>ｏ</b>成就大志<b>ｏ</b>自鄙先心<b>ｏ</b>臨欲終時<b>ｏ</b>而命其子并會親族<b>ｏ</b>國王<b>ｏ</b>大臣<b>ｏ</b>剎利<b>ｏ</b>居士<b>ｏ</b>皆悉已集<b>ｏ</b>即自宣言<b>ｏ</b>諸君當知<b>ｏ</b>此是我子<b>ｏ</b>我之所生<b>ｏ</b>於某城中<b>ｏ</b>捨吾逃走<b>ｏ</b>伶俜辛苦五十餘年<b>ｏ</b>其本字某<b>ｏ</b>我名某甲<b>ｏ</b>昔在本城懷憂推覓<b>ｏ</b>忽於此間遇會得之<b>ｏ</b>此實我子<b>ｏ</b>我實其父<b>ｏ</b>今我所有一切財物<b>ｏ</b>皆是子有<b>ｏ</b>先所出內<b>ｏ</b>是子所知<br>
				<br>
				世尊<b>ｏ</b>是時窮子聞父此言<b>ｏ</b>即大歡喜<b>ｏ</b>得未曾有<b>ｏ</b>而作是念<b>ｏ</b>我本無心有所希求<b>ｏ</b>今此寶藏自然而至<br>
				<br>
				世尊<b>ｏ</b>大富長者則是如來<b>ｏ</b>我等皆似佛子<b>ｏ</b>如來常說我等為子<b>ｏ</b>世尊<b>ｏ</b>我等以三苦故<b>ｏ</b>於生死中受諸熱惱<b>ｏ</b>迷惑無知<b>ｏ</b>樂著小法<b>ｏ</b>今日世尊令我等思惟<b>ｏ</b>蠲除諸法戲論之糞<b>ｏ</b>我等於中勤加精進<b>ｏ</b>得至涅槃一日之價<b>ｏ</b>既得此已<b>ｏ</b>心大歡喜<b>ｏ</b>自以為足<b>ｏ</b>而便自謂<b>ｏ</b>於佛法中勤精進故<b>ｏ</b>所得弘多<b>ｏ</b>然世尊先知我等<b>ｏ</b>心著弊欲<b>ｏ</b>樂於小法<b>ｏ</b>便見縱捨<b>ｏ</b>不為分別<b>ｏ</b>汝等當有如來知見寶藏之分<b>ｏ</b>世尊以方便力<b>ｏ</b>說如來智慧<b>ｏ</b>我等從佛<b>ｏ</b>得涅槃一日之價<b>ｏ</b>以為大得<b>ｏ</b>於此大乘<b>ｏ</b>無有志求<b>ｏ</b>我等又因如來智慧<b>ｏ</b>為諸菩薩開示演說<b>ｏ</b>而自於此無有志願<b>ｏ</b>所以者何<b>ｏ</b>佛知我等心樂小法<b>ｏ</b>以方便力<b>ｏ</b>隨我等說<b>ｏ</b>而我等不知真是佛子<b>ｏ</b>今我等方知世尊<b>ｏ</b>於佛智慧無所悋惜<b>ｏ</b>所以者何<b>ｏ</b>我等昔來真是佛子<b>ｏ</b>而但樂小法<b>ｏ</b>若我等有樂大之心<b>ｏ</b>佛則為我說大乘法<b>ｏ</b>於此經中唯說一乘<b>ｏ</b>而昔於菩薩前<b>ｏ</b>毀呰聲聞樂小法者<b>ｏ</b>然佛實以大乘教化<b>ｏ</b>是故我等<b>ｏ</b>說本無心有所悕求<b>ｏ</b>今法王大寶自然而至<b>ｏ</b>如佛子所應得者皆已得之<b>ｏ</b>爾時摩訶迦葉欲重宣此義<b>ｏ</b>而說偈言<br>
				<br>
				我等今日　聞佛音教　歡喜踊躍<br>
				得未曾有　佛說聲聞　當得作佛<br>
				無上寶聚　不求自得　譬如童子<br>
				幼稚無識　捨父逃逝　遠到他土<br>
				周流諸國　五十餘年　其父憂念<br>
				四方推求　求之既疲　頓止一城<br>
				造立舍宅　五欲自娛　其家巨富<br>
				多諸金銀　車璩馬腦　真珠琉璃<br>
				象馬牛羊　輦輿車乘　田業僮僕<br>
				人民眾多　出入息利　乃遍他國<br>
				商估賈人　無處不有　千萬億眾<br>
				圍繞恭敬　常為王者　之所愛念<br>
				群臣豪族　皆共宗重　以諸緣故<br>
				往來者眾　豪富如是　有大力勢<br>
				而年朽邁　益憂念子　夙夜惟念<br>
				死時將至　癡子捨我　五十餘年<br>
				庫藏諸物　當如之何　爾時窮子<br>
				求索衣食　從邑至邑　從國至國<br>
				或有所得　或無所得　飢餓羸瘦<br>
				體生瘡癬　漸次經歷　到父住城<br>
				傭賃展轉　遂至父舍　爾時長者<br>
				於其門內　施大寶帳　處師子座<br>
				眷屬圍遶　諸人侍衛　或有計算<br>
				金銀寶物　出內財產　注記券疏<br>
				窮子見父　豪貴尊嚴　謂是國王<br>
				若是王等　驚怖自怪　何故至此<br>
				覆自念言　我若久住　或見逼迫<br>
				強驅使作　思惟是已　馳走而去<br>
				借問貧里　欲往傭作　長者是時<br>
				在師子座　遙見其子　默而識之<br>
				即勅使者　追捉將來　窮子驚喚<br>
				迷悶躄地　是人執我　必當見殺<br>
				何用衣食　使我至此　長者知子<br>
				愚癡狹劣　不信我言　不信是父<br>
				即以方便　更遣餘人　眇目矬陋<br>
				無威德者　汝可語之　云當相雇<br>
				除諸糞穢　倍與汝價　窮子聞之<br>
				歡喜隨來　為除糞穢　淨諸房舍<br>
				長者於牖　常見其子　念子愚劣<br>
				樂為鄙事　於是長者　著弊垢衣<br>
				執除糞器　往到子所　方便附近<br>
				語令勤作<br>
				<br>
				既益汝價　并塗足油　飲食充足<br>
				薦席厚煖　如是苦言　汝當勤作<br>
				又以軟語　若如我子　長者有智<br>
				漸令入出　經二十年　執作家事<br>
				示其金銀　真珠頗梨　諸物出入<br>
				皆使令知　猶處門外　止宿草庵<br>
				自念貧事　我無此物　父知子心<br>
				漸已廣大　欲與財物　即聚親族<br>
				國王大臣　剎利居士　於此大眾<br>
				說是我子　捨我他行　經五十歲<br>
				自見子來　已二十年　昔於某城<br>
				而失是子　周行求索　遂來至此<br>
				凡我所有　舍宅人民　悉以付之<br>
				恣其所用　子念昔貧　志意下劣<br>
				今於父所　大獲珍寶　并及舍宅<br>
				一切財物　甚大歡喜　得未曾有<br>
				佛亦如是　知我樂小　未曾說言<br>
				汝等作佛　而說我等　得諸無漏<br>
				成就小乘　聲聞弟子　佛勅我等<br>
				說最上道　修習此者　當得成佛<br>
				我承佛教　為大菩薩　以諸因緣<br>
				種種譬喻　若干言辭　說無上道<br>
				諸佛子等　從我聞法　日夜思惟<br>
				精勤修習　是時諸佛　即授其記<br>
				汝於來世　當得作佛　一切諸佛<br>
				祕藏之法　但為菩薩　演其實事<br>
				而不為我　說斯真要　如彼窮子<br>
				得近其父　雖知諸物　心不希取<br>
				我等雖說　佛法寶藏　自無志願<br>
				亦復如是　我等內滅　自謂為足<br>
				唯了此事　更無餘事　我等若聞<br>
				淨佛國土　教化眾生　都無欣樂<br>
				所以者何　一切諸法　皆悉空寂<br>
				無生無滅　無大無小　無漏無為<br>
				如是思惟　不生喜樂　我等長夜<br>
				於佛智慧　無貪無著　無復志願<br>
				而自於法　謂是究竟　我等長夜<br>
				修習空法　得脫三界　苦惱之患<br>
				住最後身　有餘涅槃　佛所教化<br>
				得道不虛　則為已得　報佛之恩<br>
				我等雖為　諸佛子等　說菩薩法<br>
				以求佛道　而於是法　永無願樂<br>
				導師見捨　觀我心故　初不勸進<br>
				說有實利　如富長者　知子志劣<br>
				以方便力　柔伏其心　然後乃付<br>
				一切財物<br>
				<br>
				佛亦如是　現希有事　知樂小者<br>
				以方便力　調伏其心　乃教大智<br>
				我等今日　得未曾有　非先所望<br>
				而今自得　如彼窮子　得無量寶<br>
				世尊我今　得道得果　於無漏法<br>
				得清淨眼　我等長夜　持佛淨戒<br>
				始於今日　得其果報　法王法中<br>
				久修梵行　今得無漏　無上大果<br>
				我等今者　真是聲聞　以佛道聲<br>
				令一切聞　我等今者　真阿羅漢<br>
				於諸世間　天人魔梵　普於其中<br>
				應受供養　世尊大恩　以希有事<br>
				憐愍教化　利益我等　無量億劫<br>
				誰能報者　手足供給　頭頂禮敬<br>
				一切供養　皆不能報　若以頂戴<br>
				兩肩荷負　於恒沙劫　盡心恭敬<br>
				又以美饍　無量寶衣　及諸臥具<br>
				種種湯藥　牛頭栴檀　及諸珍寶<br>
				以起塔廟　寶衣布地　如斯等事<br>
				以用供養　於恒沙劫　亦不能報<br>
				諸佛希有　無量無邊　不可思議<br>
				大神通力　無漏無為　諸法之王<br>
				能為下劣　忍于斯事　取相凡夫<br>
				隨宜為說　諸佛於法　得最自在<br>
				知諸眾生　種種欲樂　及其志力<br>
				隨所堪任　以無量喻　而為說法<br>
				隨諸眾生　宿世善根　又知成熟<br>
				未成熟者　種種籌量　分別知已<br>
				於一乘道　隨宜說三
			</p>
		</section>
		<hr>
		<section>
			<h3>藥草喻品第五</h3>
			<p>
				爾時世尊告摩訶迦葉及諸大弟子<b>ｏ</b>善哉<b>ｏ</b>善哉<b>ｏ</b>迦葉善說如來真實功德<b>ｏ</b>誠如所言<b>ｏ</b>如來復有無量無邊阿僧祇功德<b>ｏ</b>汝等若於無量億劫說不能盡<b>ｏ</b>迦葉<b>ｏ</b>當知如來是諸法之王<b>ｏ</b>若有所說皆不虛也<b>ｏ</b>於一切法<b>ｏ</b>以智方便而演說之<b>ｏ</b>其所說法<b>ｏ</b>皆悉到於一切智地<b>ｏ</b>如來觀知一切諸法之所歸趣<b>ｏ</b>亦知一切眾生深心所行<b>ｏ</b>通達無礙<b>ｏ</b>又於諸法究盡明了<b>ｏ</b>示諸眾生一切智慧<br>
				<br>
				迦葉<b>ｏ</b>譬如三千大千世界<b>ｏ</b>山川谿谷土地所生卉木叢林及諸藥草<b>ｏ</b>種類若干<b>ｏ</b>名色各異<b>ｏ</b>密雲彌布<b>ｏ</b>遍覆三千大千世界<b>ｏ</b>一時等澍<b>ｏ</b>其澤普洽<b>ｏ</b>卉木叢林及諸藥草<b>ｏ</b>小根小莖<b>ｏ</b>小枝小葉<b>ｏ</b>中根中莖<b>ｏ</b>中枝中葉<b>ｏ</b>大根大莖<b>ｏ</b>大枝大葉<b>ｏ</b>諸樹大小<b>ｏ</b>隨上中下各有所受<b>ｏ</b>一雲所雨<b>ｏ</b>稱其種性而得生長華菓敷實<b>ｏ</b>雖一地所生<b>ｏ</b>一雨所潤<b>ｏ</b>而諸草木<b>ｏ</b>各有差別<br>
				<br>
				迦葉<b>ｏ</b>當知如來亦復如是<b>ｏ</b>出現於世<b>ｏ</b>如大雲起<b>ｏ</b>以大音聲<b>ｏ</b>普遍世界天<b>ｏ</b>人<b>ｏ</b>阿修羅<b>ｏ</b>如彼大雲遍覆三千大千國土<b>ｏ</b>於大眾中<b>ｏ</b>而唱是言<b>ｏ</b>我是如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>未度者令度<b>ｏ</b>未解者令解<b>ｏ</b>未安者令安<b>ｏ</b>未涅槃者令得涅槃<b>ｏ</b>今世後世<b>ｏ</b>如實知之<b>ｏ</b>我是一切知者<b>ｏ</b>一切見者<b>ｏ</b>知道者<b>ｏ</b>開道者<b>ｏ</b>說道者<b>ｏ</b>汝等天<b>ｏ</b>人<b>ｏ</b>阿修羅眾<b>ｏ</b>皆應到此<b>ｏ</b>為聽法故<b>ｏ</b>爾時無數千萬億種眾生<b>ｏ</b>來至佛所而聽法<b>ｏ</b>如來于時<b>ｏ</b>觀是眾生諸根利鈍<b>ｏ</b>精進懈怠<b>ｏ</b>隨其所堪而為說法<b>ｏ</b>種種無量<b>ｏ</b>皆令歡喜<b>ｏ</b>快得善利<b>ｏ</b>是諸眾生聞是法已<b>ｏ</b>現世安隱<b>ｏ</b>後生善處<b>ｏ</b>以道受樂<b>ｏ</b>亦得聞法<b>ｏ</b>既聞法已<b>ｏ</b>離諸障礙<b>ｏ</b>於諸法中<b>ｏ</b>任力所能<b>ｏ</b>漸得入道<b>ｏ</b>如彼大雲<b>ｏ</b>雨於一切卉木叢林及諸藥草<b>ｏ</b>如其種性<b>ｏ</b>具足蒙潤<b>ｏ</b>各得生長<br>
				<br>
				如來說法<b>ｏ</b>一相一味<b>ｏ</b>所謂<b>ｏ</b>解脫相<b>ｏ</b>離相<b>ｏ</b>滅相<b>ｏ</b>究竟至於一切種智<b>ｏ</b>其有眾生聞如來法<b>ｏ</b>若持讀誦<b>ｏ</b>如說修行<b>ｏ</b>所得功德<b>ｏ</b>不自覺知<b>ｏ</b>所以者何<b>ｏ</b>唯有如來知此眾生種相體性<b>ｏ</b>念何事<b>ｏ</b>思何事<b>ｏ</b>修何事<b>ｏ</b>云何念<b>ｏ</b>云何思<b>ｏ</b>云何修<b>ｏ</b>以何法念<b>ｏ</b>以何法思<b>ｏ</b>以何法修<b>ｏ</b>以何法得何法<b>ｏ</b>眾生住於種種之地<b>ｏ</b>唯有如來如實見之<b>ｏ</b>明了無礙<b>ｏ</b>如彼卉木叢林諸藥草等<b>ｏ</b>而不自知上中下性<b>ｏ</b>如來知是一相一味之法<b>ｏ</b>所謂<b>ｏ</b>解脫相<b>ｏ</b>離相<b>ｏ</b>滅相<b>ｏ</b>究竟涅槃常寂滅相<b>ｏ</b>終歸於空<b>ｏ</b>佛知是已<b>ｏ</b>觀眾生心欲而將護之<b>ｏ</b>是故不即為說一切種智<br>
				<br>
				汝等<b>ｏ</b>迦葉<b>ｏ</b>甚為希有<b>ｏ</b>能知如來隨宜說法<b>ｏ</b>能信能受<b>ｏ</b>所以者何<b>ｏ</b>諸佛世尊隨宜說法<b>ｏ</b>難解難知<br>
				<br>
				爾時世尊欲重宣此義<b>ｏ</b>而說偈言<br>
				<br>
				破有法王　出現世間　隨眾生欲<br>
				種種說法　如來尊重　智慧深遠<br>
				久默斯要　不務速說　有智若聞<br>
				則能信解　無智疑悔　則為永失<br>
				是故迦葉　隨力為說　以種種緣<br>
				令得正見　迦葉當知　譬如大雲<br>
				起於世間　遍覆一切　慧雲含潤<br>
				電光晃曜　雷聲遠震　令眾悅豫<br>
				日光掩蔽　地上清涼　靉靆垂布<br>
				如可承攬　其雨普等　四方俱下<br>
				流澍無量　率土充洽　山川險谷<br>
				幽邃所生　卉木藥草　大小諸樹<br>
				百穀苗稼　甘蔗蒲萄　雨之所潤<br>
				無不豐足　乾地普洽　藥木竝茂<br>
				其雲所出　一味之水　草木叢林<br>
				隨分受潤　一切諸樹　上中下等<br>
				稱其大小　各得生長　根莖枝葉<br>
				華菓光色　一雨所及　皆得鮮澤<br>
				如其體相　性分大小　所潤是一<br>
				而各滋茂　佛亦如是　出現於世<br>
				譬如大雲　普覆一切　既出于世<br>
				為諸眾生　分別演說　諸法之實<br>
				大聖世尊　於諸天人　一切眾中<br>
				而宣是言　我為如來　兩足之尊<br>
				出于世間　猶如大雲　充潤一切<br>
				枯槁眾生　皆令離苦　得安隱樂<br>
				世間之樂　及涅槃樂　諸天人眾<br>
				一心善聽　皆應到此　覲無上尊<br>
				我為世尊　無能及者　安隱眾生<br>
				故現於世　為大眾說　甘露淨法<br>
				其法一味　解脫涅槃　以一妙音<br>
				演暢斯義　常為大乘　而作因緣<br>
				我觀一切　普皆平等　無有彼此<br>
				愛憎之心　我無貪著　亦無限礙<br>
				恒為一切　平等說法　如為一人<br>
				眾多亦然　常演說法　曾無他事<br>
				去來坐立　終不疲厭　充足世間<br>
				如雨普潤　貴賤上下　持戒毀戒<br>
				威儀具足　及不具足　正見邪見<br>
				利根鈍根　等雨法雨　而無懈倦<br>
				一切眾生　聞我法者　隨力所受<br>
				住於諸地　或處人天　轉輪聖王<br>
				釋梵諸王　是小藥草　知無漏法<br>
				能得涅槃　起六神通　及得三明<br>
				獨處山林　常行禪定　得緣覺證<br>
				是中藥草　求世尊處　我當作佛<br>
				行精進定　是上藥草　又諸佛子<br>
				專心佛道　常行慈悲　自知作佛<br>
				決定無疑　是名小樹　安住神通<br>
				轉不退輪　度無量億　百千眾生<br>
				如是菩薩　名為大樹　佛平等說<br>
				如一味雨　隨眾生性　所受不同<br>
				如彼草木　所稟各異　佛以此喻<br>
				方便開示　種種言辭　演說一法<br>
				於佛智慧　如海一渧　我雨法雨<br>
				充滿世間　一味之法　隨力修行<br>
				如彼叢林　藥草諸樹　隨其大小<br>
				漸增茂好　諸佛之法　常以一味<br>
				令諸世間　普得具足　漸次修行<br>
				皆得道果　聲聞緣覺　處於山林<br>
				住最後身　聞法得果　是名藥草<br>
				各得增長　若諸菩薩　智慧堅固<br>
				了達三界　求最上乘　是名小樹<br>
				而得增長　復有住禪　得神通力<br>
				聞諸法空　心大歡喜　放無數光<br>
				度諸眾生　是名大樹　而得增長<br>
				如是迦葉　佛所說法　譬如大雲<br>
				以一味雨　潤於人華　各得成實<br>
				迦葉當知　以諸因緣　種種譬喻<br>
				開示佛道　是我方便　諸佛亦然<br>
				今為汝等　說最實事　諸聲聞眾<br>
				皆非滅度　汝等所行　是菩薩道<br>
				漸漸修學　悉當成佛
			</p>
		</section>
		<hr>
		<section>
			<h3>授記品第六</h3>
			<p>
				爾時世尊說是偈已<b>ｏ</b>告諸大眾<b>ｏ</b>唱如是言<b>ｏ</b>我此弟子摩訶迦葉<b>ｏ</b>於未來世<b>ｏ</b>當得奉覲三百萬億諸佛世尊<b>ｏ</b>供養恭敬<b>ｏ</b>尊重讚歎<b>ｏ</b>廣宣諸佛無量大法<b>ｏ</b>於最後身<b>ｏ</b>得成為佛<b>ｏ</b>名曰光明如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>國名光德<b>ｏ</b>劫名大莊嚴<b>ｏ</b>佛壽十二小劫<b>ｏ</b>正法住世二十小劫<b>ｏ</b>像法亦住二十小劫<b>ｏ</b>國界嚴飾<b>ｏ</b>無諸穢惡<b>ｏ</b>瓦礫荊棘<b>ｏ</b>便利不淨<b>ｏ</b>其土平正<b>ｏ</b>無有高下<b>ｏ</b>坑坎堆阜<b>ｏ</b>琉璃為地<b>ｏ</b>寶樹行列<b>ｏ</b>黃金為繩<b>ｏ</b>以界道側<b>ｏ</b>散諸寶華<b>ｏ</b>周遍清淨<b>ｏ</b>其國菩薩無量千億<b>ｏ</b>諸聲聞眾亦復無數<b>ｏ</b>無有魔事<b>ｏ</b>雖有魔及魔民<b>ｏ</b>皆護佛法<br>
				<br>
				爾時世尊欲重宣此義<b>ｏ</b>而說偈言<br>
				<br>
				告諸比丘　我以佛眼　見是迦葉<br>
				於未來世　過無數劫　當得作佛<br>
				而於來世　供養奉覲　三百萬億<br>
				諸佛世尊　為佛智慧　淨修梵行<br>
				供養最上　二足尊已　修習一切<br>
				無上之慧　於最後身　得成為佛<br>
				其土清淨　琉璃為地　多諸寶樹<br>
				行列道側　金繩界道　見者歡喜<br>
				常出好香　散眾名華　種種奇妙<br>
				以為莊嚴　其地平正　無有丘坑<br>
				諸菩薩眾　不可稱計　其心調柔<br>
				逮大神通　奉持諸佛　大乘經典<br>
				諸聲聞眾　無漏後身　法王之子<br>
				亦不可計　乃以天眼　不能數知<br>
				其佛當壽　十二小劫　正法住世<br>
				二十小劫　像法亦住　二十小劫<br>
				光明世尊　其事如是<br>
				<br>
				爾時大目犍連<b>ｏ</b>須菩提<b>ｏ</b>摩訶迦栴延等<b>ｏ</b>皆悉悚慄<b>ｏ</b>一心合掌<b>ｏ</b>瞻仰尊顏<b>ｏ</b>目不暫捨<b>ｏ</b>即共同聲而說偈言<br>
				<br>
				大雄猛世尊　諸釋之法王<br>
				哀愍我等故　而賜佛音聲<br>
				若知我深心　見為授記者<br>
				如以甘露灑　除熱得清涼<br>
				如從饑國來　忽遇大王饍<br>
				心猶懷疑懼　未敢即便食<br>
				若復得王教　然後乃敢食<br>
				我等亦如是　每惟小乘過<br>
				不知當云何　得佛無上慧<br>
				雖聞佛音聲　言我等作佛<br>
				心尚懷憂懼　如未敢便食<br>
				若蒙佛授記　爾乃快安樂<br>
				大雄猛世尊　常欲安世間<br>
				願賜我等記　如飢須教食<br>
				<br>
				爾時世尊知諸大弟子心之所念<b>ｏ</b>告諸比丘<b>ｏ</b>是須菩提<b>ｏ</b>於當來世<b>ｏ</b>奉覲三百萬億那由他佛<b>ｏ</b>供養恭敬<b>ｏ</b>尊重讚歎<b>ｏ</b>常修梵行<b>ｏ</b>具菩薩道<b>ｏ</b>於最後身<b>ｏ</b>得成為佛<b>ｏ</b>號曰名相如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>劫名有寶<b>ｏ</b>國名寶生<b>ｏ</b>其土平正<b>ｏ</b>頗梨為地<b>ｏ</b>寶樹莊嚴<b>ｏ</b>無諸丘坑<b>ｏ</b>沙礫<b>ｏ</b>荊棘<b>ｏ</b>便利之穢<b>ｏ</b>寶華覆地<b>ｏ</b>周遍清淨<b>ｏ</b>其土人民<b>ｏ</b>皆處寶臺<b>ｏ</b>珍妙樓閣<b>ｏ</b>聲聞弟子<b>ｏ</b>無量無邊<b>ｏ</b>算數譬喻所不能知<b>ｏ</b>諸菩薩眾<b>ｏ</b>無數千萬億那由他<b>ｏ</b>佛壽十二小劫<b>ｏ</b>正法住世二十小劫<b>ｏ</b>像法亦住二十小劫<b>ｏ</b>其佛常處虛空為眾說法<b>ｏ</b>度脫無量菩薩及聲聞眾<b>ｏ</b>爾時世尊欲重宣此義<b>ｏ</b>而說偈言<br>
				<br>
				諸比丘眾　今告汝等　皆當一心<br>
				聽我所說　我大弟子　須菩提者<br>
				當得作佛　號曰名相　當供無數<br>
				萬億諸佛　隨佛所行　漸具大道<br>
				最後身得　三十二相　端正姝妙<br>
				猶如寶山　其佛國土　嚴淨第一<br>
				眾生見者　無不愛樂　佛於其中<br>
				度無量眾　其佛法中　多諸菩薩<br>
				皆悉利根　轉不退輪　彼國常以<br>
				菩薩莊嚴　諸聲聞眾　不可稱數<br>
				皆得三明　具六神通　住八解脫<br>
				有大威德　其佛說法　現於無量<br>
				神通變化　不可思議　諸天人民<br>
				數如恒沙　皆共合掌　聽受佛語<br>
				其佛當壽　十二小劫　正法住世<br>
				二十小劫　像法亦住　二十小劫<br>
				<br>
				爾時世尊復告諸比丘眾<b>ｏ</b>我今語汝<b>ｏ</b>是大迦旃延<b>ｏ</b>於當來世<b>ｏ</b>以諸供具<b>ｏ</b>供養奉事八千億佛<b>ｏ</b>恭敬尊重<b>ｏ</b>諸佛滅後<b>ｏ</b>各起塔廟<b>ｏ</b>高千由旬<b>ｏ</b>縱廣正等五百由旬<b>ｏ</b>皆以金<b>ｏ</b>銀<b>ｏ</b>琉璃<b>ｏ</b>車璩<b>ｏ</b>馬瑙<b>ｏ</b>真珠<b>ｏ</b>玫瑰<b>ｏ</b>七寶合成<b>ｏ</b>眾華<b>ｏ</b>瓔珞<b>ｏ</b>塗香<b>ｏ</b>末香<b>ｏ</b>燒香<b>ｏ</b>繒蓋<b>ｏ</b>幢幡<b>ｏ</b>供養塔廟<b>ｏ</b>過是已後<b>ｏ</b>當復供養二萬億佛<b>ｏ</b>亦復如是<b>ｏ</b>供養是諸佛已<b>ｏ</b>具菩薩道<b>ｏ</b>當得作佛<b>ｏ</b>號曰閻浮那提金光如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>其土平正<b>ｏ</b>頗梨為地<b>ｏ</b>寶樹莊嚴<b>ｏ</b>黃金為繩以界道側<b>ｏ</b>妙華覆地<b>ｏ</b>周遍清淨<b>ｏ</b>見者歡喜<b>ｏ</b>無四惡道<b>ｏ</b>地獄<b>ｏ</b>餓鬼<b>ｏ</b>畜生<b>ｏ</b>阿修羅道<b>ｏ</b>多有天<b>ｏ</b>人<b>ｏ</b>諸聲聞眾及諸菩薩<b>ｏ</b>無量萬億莊嚴其國<b>ｏ</b>佛壽十二小劫<b>ｏ</b>正法住世二十小劫<b>ｏ</b>像法亦住二十小劫<br>
				<br>
				爾時世尊欲重宣此義<b>ｏ</b>而說偈言<br>
				<br>
				諸比丘眾　皆一心聽　如我所說<br>
				真實無異　是迦栴延　當以種種<br>
				妙好供具　供養諸佛　諸佛滅後<br>
				起七寶塔　亦以華香　供養舍利<br>
				其最後身　得佛智慧　成等正覺<br>
				國土清淨　度脫無量　萬億眾生<br>
				皆為十方　之所供養　佛之光明<br>
				無能勝者　其佛號曰　閻浮金光<br>
				菩薩聲聞　斷一切有　無量無數<br>
				莊嚴其國<br>
				<br>
				爾時世尊復告大眾<b>ｏ</b>我今語汝<b>ｏ</b>是大目犍連<b>ｏ</b>當以種種供具供養八千諸佛<b>ｏ</b>恭敬尊重<b>ｏ</b>諸佛滅後<b>ｏ</b>各起塔廟<b>ｏ</b>高千由旬<b>ｏ</b>縱廣正等五百由旬<b>ｏ</b>皆以金<b>ｏ</b>銀<b>ｏ</b>琉璃<b>ｏ</b>車璩<b>ｏ</b>馬瑙<b>ｏ</b>真珠<b>ｏ</b>玫瑰<b>ｏ</b>七寶合成<b>ｏ</b>眾華<b>ｏ</b>瓔珞<b>ｏ</b>塗香<b>ｏ</b>末香<b>ｏ</b>燒香<b>ｏ</b>繒蓋<b>ｏ</b>幢幡<b>ｏ</b>以用供養<b>ｏ</b>過是已後<b>ｏ</b>當復供養二百萬億諸佛<b>ｏ</b>亦復如是<b>ｏ</b>當得成佛<b>ｏ</b>號曰多摩羅跋栴檀香如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>劫名喜滿<b>ｏ</b>國名意樂<b>ｏ</b>其土平正<b>ｏ</b>頗梨為地<b>ｏ</b>寶樹莊嚴<b>ｏ</b>散真珠華<b>ｏ</b>周遍清淨<b>ｏ</b>見者歡喜<b>ｏ</b>多諸天<b>ｏ</b>人<b>ｏ</b>菩薩<b>ｏ</b>聲聞<b>ｏ</b>其數無量<b>ｏ</b>佛壽二十四小劫<b>ｏ</b>正法住世四十小劫<b>ｏ</b>像法亦住四十小劫<br>
				<br>
				爾時世尊欲重宣此義<b>ｏ</b>而說偈言<br>
				<br>
				我此弟子　大目犍連　捨是身已<br>
				得見八千　二百萬億　諸佛世尊<br>
				為佛道故　供養恭敬　於諸佛所<br>
				常修梵行　於無量劫　奉持佛法<br>
				諸佛滅後　起七寶塔　長表金剎<br>
				華香伎樂　而以供養　諸佛塔廟<br>
				漸漸具足　菩薩道已　於意樂國<br>
				而得作佛　號多摩羅　栴檀之香<br>
				其佛壽命　二十四劫　常為天人<br>
				演說佛道　聲聞無量　如恒河沙<br>
				三明六通　有大威德　菩薩無數<br>
				志固精進　於佛智慧　皆不退轉<br>
				佛滅度後　正法當住　四十小劫<br>
				像法亦爾　我諸弟子　威德具足<br>
				其數五百　皆當授記　於未來世<br>
				咸得成佛　我及汝等　宿世因緣<br>
				吾今當說　汝等善聽
			</p>
		</section>
		<hr>
		<section>
			<h3>化城喻品第七</h3>
			<p>
				佛告諸比丘<b>ｏ</b>乃往過去無量無邊不可思議阿僧祇劫<b>ｏ</b>爾時有佛<b>ｏ</b>名大通智勝如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>其國名好成<b>ｏ</b>劫名大相<b>ｏ</b>諸比丘<b>ｏ</b>彼佛滅度已來<b>ｏ</b>甚大久遠<b>ｏ</b>譬如三千大千世界所有地種<b>ｏ</b>假使有人磨以為墨<b>ｏ</b>過於東方千國土乃下一點<b>ｏ</b>大如微塵<b>ｏ</b>又過千國土復下一點<b>ｏ</b>如是展轉盡地種墨<b>ｏ</b>於汝等意云何<b>ｏ</b>是諸國土<b>ｏ</b>若算師<b>ｏ</b>若算師弟子<b>ｏ</b>能得邊際<b>ｏ</b>知其數不<br>
				<br>
				不也<b>ｏ</b>世尊<br>
				<br>
				諸比丘<b>ｏ</b>是人所經國土<b>ｏ</b>若點不點<b>ｏ</b>盡末為塵<b>ｏ</b>一塵一劫<b>ｏ</b>彼佛滅度已來<b>ｏ</b>復過是數無量無邊百千萬億阿僧祇劫<b>ｏ</b>我以如來知見力故<b>ｏ</b>觀彼久遠<b>ｏ</b>猶若今日<br>
				<br>
				爾時世尊欲重宣此義<b>ｏ</b>而說偈言<br>
				<br>
				我念過去世　無量無邊劫<br>
				有佛兩足尊　名大通智勝<br>
				如人以力磨　三千大千土<br>
				盡此諸地種　皆悉以為墨<br>
				過於千國土　乃下一塵點<br>
				如是展轉點　盡此諸塵墨<br>
				如是諸國土　點與不點等<br>
				復盡末為塵　一塵為一劫<br>
				此諸微塵數　其劫復過是<br>
				彼佛滅度來　如是無量劫<br>
				如來無礙智　知彼佛滅度<br>
				及聲聞菩薩　如見今滅度<br>
				諸比丘當知　佛智淨微妙<br>
				無漏無所礙　通達無量劫<br>
				<br>
				佛告諸比丘<b>ｏ</b>大通智勝佛壽五百四十萬億那由他劫<b>ｏ</b>其佛本坐道場<b>ｏ</b>破魔軍已<b>ｏ</b>垂得阿耨多羅三藐三菩提<b>ｏ</b>而諸佛法不現在前<b>ｏ</b>如是一小劫乃至十小劫<b>ｏ</b>結加趺坐<b>ｏ</b>身心不動<b>ｏ</b>而諸佛法猶不在前<b>ｏ</b>爾時忉利諸天<b>ｏ</b>先為彼佛於菩提樹下敷師子座<b>ｏ</b>高一由旬<b>ｏ</b>佛於此座當得阿耨多羅三藐三菩提<b>ｏ</b>適坐此座<b>ｏ</b>時諸梵天王雨眾天華<b>ｏ</b>面百由旬<b>ｏ</b>香風時來<b>ｏ</b>吹去萎華<b>ｏ</b>更雨新者<b>ｏ</b>如是不絕<b>ｏ</b>滿十小劫<b>ｏ</b>供養於佛<b>ｏ</b>乃至滅度常雨此華<b>ｏ</b>四王諸天為供養佛<b>ｏ</b>常擊天鼓<b>ｏ</b>其餘諸天作天伎樂<b>ｏ</b>滿十小劫<b>ｏ</b>至于滅度亦復如是<br>
				<br>
				諸比丘<b>ｏ</b>大通智勝佛過十小劫<b>ｏ</b>諸佛之法乃現在前<b>ｏ</b>成阿耨多羅三藐三菩提<b>ｏ</b>其佛未出家時<b>ｏ</b>有十六子<b>ｏ</b>其第一者名曰智積<b>ｏ</b>諸子各有種種珍異玩好之具<b>ｏ</b>聞父得成阿耨多羅三藐三菩提<b>ｏ</b>皆捨所珍<b>ｏ</b>往詣佛所<b>ｏ</b>諸母涕泣而隨送之<b>ｏ</b>其祖轉輪聖王<b>ｏ</b>與一百大臣及餘百千萬億人民<b>ｏ</b>皆共圍繞<b>ｏ</b>隨至道場<b>ｏ</b>咸欲親近大通智勝如來<b>ｏ</b>供養恭敬<b>ｏ</b>尊重讚歎<b>ｏ</b>到已<b>ｏ</b>頭面禮足<b>ｏ</b>繞佛畢已<b>ｏ</b>一心合掌<b>ｏ</b>瞻仰世尊<b>ｏ</b>以偈頌曰<br>
				<br>
				大威德世尊　為度眾生故<br>
				於無量億劫　爾乃得成佛<br>
				諸願已具足　善哉吉無上<br>
				世尊甚希有　一坐十小劫<br>
				身體及手足　靜然安不動<br>
				其心常惔怕　未曾有散亂<br>
				究竟永寂滅　安住無漏法<br>
				今者見世尊　安隱成佛道<br>
				我等得善利　稱慶大歡喜<br>
				眾生常苦惱　盲瞑無導師<br>
				不識苦盡道　不知求解脫<br>
				長夜增惡趣　減損諸天眾<br>
				從冥入於冥　永不聞佛名<br>
				今佛得最上　安隱無漏道<br>
				我等及天人　為得最大利<br>
				是故咸稽首　歸命無上尊<br>
				<br>
				爾時十六王子偈讚佛已<b>ｏ</b>勸請世尊轉於法輪<b>ｏ</b>咸作是言<b>ｏ</b>世尊說法<b>ｏ</b>多所安隱<b>ｏ</b>憐愍<b>ｏ</b>饒益諸天人民<b>ｏ</b>重說偈言<br>
				<br>
				世雄無等倫　百福自莊嚴<br>
				得無上智慧　願為世間說<br>
				度脫於我等　及諸眾生類<br>
				為分別顯示　令得是智慧<br>
				若我等得佛　眾生亦復然<br>
				世尊知眾生　深心之所念<br>
				亦知所行道　又知智慧力<br>
				欲樂及修福　宿命所行業<br>
				世尊悉知已　當轉無上輪<br>
				<br>
				佛告諸比丘<b>ｏ</b>大通智勝佛得阿耨多羅三藐三菩提時<b>ｏ</b>十方各五百萬億諸佛世界六種震動<b>ｏ</b>其國中間幽冥之處<b>ｏ</b>日月威光所不能照<b>ｏ</b>而皆大明<b>ｏ</b>其中眾生<b>ｏ</b>各得相見<b>ｏ</b>咸作是言<b>ｏ</b>此中云何忽生眾生<b>ｏ</b>又其國界<b>ｏ</b>諸天宮殿<b>ｏ</b>乃至梵宮<b>ｏ</b>六種震動<b>ｏ</b>大光普照<b>ｏ</b>遍滿世界<b>ｏ</b>勝諸天光<br>
				<br>
				爾時東方五百萬億諸國土中<b>ｏ</b>梵天宮殿光明照曜<b>ｏ</b>倍於常明<b>ｏ</b>諸梵天王各作是念<b>ｏ</b>今者宮殿光明<b>ｏ</b>昔所未有<b>ｏ</b>以何因緣而現此相<b>ｏ</b>是時諸梵天王<b>ｏ</b>即各相詣<b>ｏ</b>共議此事<b>ｏ</b>時彼眾中<b>ｏ</b>有一大梵天王<b>ｏ</b>名救一切<b>ｏ</b>為諸梵眾而說偈言<br>
				<br>
				我等諸宮殿　光明昔未有<br>
				此是何因緣　宜各共求之<br>
				為大德天生　為佛出世間<br>
				而此大光明　遍照於十方<br>
				<br>
				爾時五百萬億國土諸梵天王<b>ｏ</b>與宮殿俱<b>ｏ</b>各以衣裓<b>ｏ</b>盛諸天華<b>ｏ</b>共詣西方推尋是相<b>ｏ</b>見大通智勝如來處于道場菩提樹下<b>ｏ</b>坐師子座<b>ｏ</b>諸天<b>ｏ</b>龍王<b>ｏ</b>乾闥婆<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>恭敬圍繞<b>ｏ</b>及見十六王子請佛轉法輪<b>ｏ</b>即時諸梵天王頭面禮佛<b>ｏ</b>繞百千匝<b>ｏ</b>即以天華而散佛上<b>ｏ</b>其所散華如須彌山<b>ｏ</b>并以供養佛菩提樹<b>ｏ</b>其菩提樹高十由旬<b>ｏ</b>華供養已<b>ｏ</b>各以宮殿奉上彼佛<b>ｏ</b>而作是言<b>ｏ</b>唯見哀愍<b>ｏ</b>饒益我等<b>ｏ</b>所獻宮殿<b>ｏ</b>願垂納受<b>ｏ</b>時諸梵天王<b>ｏ</b>即於佛前<b>ｏ</b>一心同聲以偈頌曰<br>
				<br>
				世尊甚希有　難可得值遇<br>
				具無量功德　能救護一切<br>
				天人之大師　哀愍於世間<br>
				十方諸眾生　普皆蒙饒益<br>
				我等所從來　五百萬億國<br>
				捨深禪定樂　為供養佛故<br>
				我等先世福　宮殿甚嚴飾<br>
				今以奉世尊　唯願哀納受<br>
				<br>
				爾時諸梵天王偈讚佛已<b>ｏ</b>各作是言<b>ｏ</b>唯願世尊轉於法輪<b>ｏ</b>度脫眾生<b>ｏ</b>開涅槃道<b>ｏ</b>時諸梵天王<b>ｏ</b>一心同聲而說偈言<br>
				<br>
				世雄兩足尊　唯願演說法<br>
				以大慈悲力　度苦惱眾生<br>
				<br>
				爾時大通智勝如來<b>ｏ</b>默然許之<br>
				<br>
				又<b>ｏ</b>諸比丘<b>ｏ</b>東南方五百萬億國土諸大梵王<b>ｏ</b>各自見宮殿光明照曜<b>ｏ</b>昔所未有<b>ｏ</b>歡喜踊躍<b>ｏ</b>生希有心<b>ｏ</b>即各相詣<b>ｏ</b>共議此事<b>ｏ</b>時彼眾中有一大梵天王<b>ｏ</b>名曰大悲<b>ｏ</b>為諸梵眾而說偈言<br>
				<br>
				是事何因緣　而現如此相<br>
				我等諸宮殿　光明昔未有<br>
				為大德天生　為佛出世間<br>
				未曾見此相　當共一心求<br>
				過千萬億土　尋光共推之<br>
				多是佛出世　度脫苦眾生<br>
				<br>
				爾時五百萬億諸梵天王與宮殿俱<b>ｏ</b>各以衣裓盛諸天華<b>ｏ</b>共詣西北方推尋是相<b>ｏ</b>見大通智勝如來<b>ｏ</b>處于道場菩提樹下<b>ｏ</b>坐師子座<b>ｏ</b>諸天<b>ｏ</b>龍王<b>ｏ</b>乾闥婆<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>恭敬圍繞<b>ｏ</b>及見十六王子請佛轉法輪<b>ｏ</b>時諸梵天王頭面禮佛<b>ｏ</b>繞百千匝<b>ｏ</b>即以天華而散佛上<b>ｏ</b>所散之華如須彌山<b>ｏ</b>并以供養佛菩提樹<b>ｏ</b>華供養已<b>ｏ</b>各以宮殿奉上彼佛<b>ｏ</b>而作是言<b>ｏ</b>唯見哀愍<b>ｏ</b>饒益我等<b>ｏ</b>所獻宮殿<b>ｏ</b>願垂納受<b>ｏ</b>爾時諸梵天王即於佛前<b>ｏ</b>一心同聲以偈頌曰<br>
				<br>
				聖主天中王　迦陵頻伽聲<br>
				哀愍眾生者　我等今敬禮<br>
				世尊甚希有　久遠乃一現<br>
				一百八十劫　空過無有佛<br>
				三惡道充滿　諸天眾減少<br>
				今佛出於世　為眾生作眼<br>
				世間所歸趣　救護於一切<br>
				為眾生之父　哀愍饒益者<br>
				我等宿福慶　今得值世尊<br>
				<br>
				爾時諸梵天王偈讚佛已<b>ｏ</b>各作是言<b>ｏ</b>唯願世尊哀愍一切<b>ｏ</b>轉於法輪<b>ｏ</b>度脫眾生<b>ｏ</b>時諸梵天王<b>ｏ</b>一心同聲而說偈言<br>
				<br>
				大聖轉法輪　顯示諸法相<br>
				度苦惱眾生　令得大歡喜<br>
				眾生聞此法　得道若生天<br>
				諸惡道減少　忍善者增益<br>
				<br>
				爾時大通智勝如來默然許之<br>
				<br>
				又<b>ｏ</b>諸比丘<b>ｏ</b>南方五百萬億國土諸大梵王<b>ｏ</b>各自見宮殿光明照曜<b>ｏ</b>昔所未有<b>ｏ</b>歡喜踊躍<b>ｏ</b>生希有心<b>ｏ</b>即各相詣<b>ｏ</b>共議此事<b>ｏ</b>以何因緣<b>ｏ</b>我等宮殿有此光曜<b>ｏ</b>時彼眾中有一大梵天王<b>ｏ</b>名曰妙法<b>ｏ</b>為諸梵眾而說偈言<br>
				<br>
				我等諸宮殿　光明甚威曜<br>
				此非無因緣　是相宜求之<br>
				過於百千劫　未曾見是相<br>
				為大德天生　為佛出世間<br>
				<br>
				爾時五百萬億諸梵天王與宮殿俱<b>ｏ</b>各以衣裓盛諸天華<b>ｏ</b>共詣北方推尋是相<b>ｏ</b>見大通智勝如來<b>ｏ</b>處于道場菩提樹下<b>ｏ</b>坐師子座<b>ｏ</b>諸天<b>ｏ</b>龍王<b>ｏ</b>乾闥婆<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>恭敬圍繞<b>ｏ</b>及見十六王子請佛轉法輪<b>ｏ</b>時諸梵天王頭面禮佛<b>ｏ</b>繞百千匝<b>ｏ</b>即以天華而散佛上<b>ｏ</b>所散之華如須彌山<b>ｏ</b>并以供養佛菩提樹<b>ｏ</b>華供養已<b>ｏ</b>各以宮殿奉上彼佛<b>ｏ</b>而作是言<b>ｏ</b>唯見哀愍<b>ｏ</b>饒益我等<b>ｏ</b>所獻宮殿<b>ｏ</b>願垂納受<b>ｏ</b>爾時諸梵天王<b>ｏ</b>即於佛前<b>ｏ</b>一心同聲以偈頌曰<br>
				<br>
				世尊甚難見　破諸煩惱者<br>
				過百三十劫　今乃得一見<br>
				諸飢渴眾生　以法雨充滿<br>
				昔所未曾見　無量智慧者<br>
				如優曇鉢花　今日乃值遇<br>
				我等諸宮殿　蒙光故嚴飾<br>
				世尊大慈悲　唯願垂納受<br>
				<br>
				爾時諸梵天王偈讚佛已<b>ｏ</b>各作是言<b>ｏ</b>唯願世尊轉於法輪<b>ｏ</b>令一切世間諸天<b>ｏ</b>魔<b>ｏ</b>梵<b>ｏ</b>沙門<b>ｏ</b>婆羅門<b>ｏ</b>皆獲安隱而得度脫<b>ｏ</b>時諸梵天王<b>ｏ</b>一心同聲以偈頌曰<br>
				<br>
				唯願天人尊　轉無上法輪<br>
				擊于大法鼓　而吹大法螺<br>
				普雨大法雨　度無量眾生<br>
				我等咸歸請　當演深遠音<br>
				<br>
				爾時大通智勝如來默然許之<b>ｏ</b>西南方乃至下方<b>ｏ</b>亦復如是<br>
				<br>
				爾時上方五百萬億國土諸大梵王<b>ｏ</b>皆悉自覩所止宮殿光明威曜<b>ｏ</b>昔所未有<b>ｏ</b>歡喜踊躍<b>ｏ</b>生希有心<b>ｏ</b>即各相詣<b>ｏ</b>共議此事<b>ｏ</b>以何因緣<b>ｏ</b>我等宮殿<b>ｏ</b>有斯光明<b>ｏ</b>時彼眾中有一大梵天王<b>ｏ</b>名曰尸棄<b>ｏ</b>為諸梵眾而說偈言<br>
				<br>
				今以何因緣　我等諸宮殿<br>
				威德光明曜　嚴飾未曾有<br>
				如是之妙相　昔所未聞見<br>
				為大德天生　為佛出世間<br>
				<br>
				爾時五百萬億諸梵天王與宮殿俱<b>ｏ</b>各以衣裓盛諸天華<b>ｏ</b>共詣下方推尋是相<b>ｏ</b>見大通智勝如來<b>ｏ</b>處于道場菩提樹下<b>ｏ</b>坐師子座<b>ｏ</b>諸天<b>ｏ</b>龍王<b>ｏ</b>乾闥婆<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>恭敬圍繞<b>ｏ</b>及見十六王子請佛轉法輪<b>ｏ</b>時諸梵天王頭面禮佛<b>ｏ</b>繞百千匝<b>ｏ</b>即以天華而散佛上<b>ｏ</b>所散之花如須彌山<b>ｏ</b>并以供養佛菩提樹<b>ｏ</b>花供養已<b>ｏ</b>各以宮殿奉上彼佛<b>ｏ</b>而作是言<b>ｏ</b>唯見哀愍<b>ｏ</b>饒益我等<b>ｏ</b>所獻宮殿<b>ｏ</b>願垂納受<b>ｏ</b>時諸梵天王<b>ｏ</b>即於佛前<b>ｏ</b>一心同聲以偈頌曰<br>
				<br>
				善哉見諸佛　救世之聖尊<br>
				能於三界獄　勉出諸眾生<br>
				普智天人尊　哀愍群萌類<br>
				能開甘露門　廣度於一切<br>
				於昔無量劫　空過無有佛<br>
				世尊未出時　十方常暗冥<br>
				三惡道增長　阿修羅亦盛<br>
				諸天眾轉減　死多墮惡道<br>
				不從佛聞法　常行不善事<br>
				色力及智慧　斯等皆減少<br>
				罪業因緣故　失樂及樂想<br>
				住於邪見法　不識善儀則<br>
				不蒙佛所化　常墮於惡道<br>
				佛為世間眼　久遠時乃出<br>
				哀愍諸眾生　故現於世間<br>
				超出成正覺　我等甚欣慶<br>
				及餘一切眾　喜歎未曾有<br>
				我等諸宮殿　蒙光故嚴飾<br>
				今以奉世尊　唯垂哀納受<br>
				願以此功德　普及於一切<br>
				我等與眾生　皆共成佛道<br>
				<br>
				爾時五百萬億諸梵天王偈讚佛已<b>ｏ</b>各白佛言<b>ｏ</b>唯願世尊轉於法輪<b>ｏ</b>多所安隱<b>ｏ</b>多所度脫<b>ｏ</b>時諸梵天王而說偈言<br>
				<br>
				世尊轉法輪　擊甘露法鼓<br>
				度苦惱眾生　開示涅槃道<br>
				唯願受我請　以大微妙音<br>
				哀愍而敷演　無量劫習法<br>
				<br>
				爾時大通智勝如來<b>ｏ</b>受十方諸梵天王及十六王子請<b>ｏ</b>即時三轉十二行法輪<b>ｏ</b>若沙門<b>ｏ</b>婆羅門<b>ｏ</b>若天<b>ｏ</b>魔<b>ｏ</b>梵及餘世間所不能轉<b>ｏ</b>謂是苦<b>ｏ</b>是苦集<b>ｏ</b>是苦滅<b>ｏ</b>是苦滅道<b>ｏ</b>及廣說十二因緣法<b>ｏ</b>無明緣行<b>ｏ</b>行緣識<b>ｏ</b>識緣名色<b>ｏ</b>名色緣六入<b>ｏ</b>六入緣觸<b>ｏ</b>觸緣受<b>ｏ</b>受緣愛<b>ｏ</b>愛緣取<b>ｏ</b>取緣有<b>ｏ</b>有緣生<b>ｏ</b>生緣老死憂悲苦惱<b>ｏ</b>無明滅則行滅<b>ｏ</b>行滅則識滅<b>ｏ</b>識滅則名色滅<b>ｏ</b>名色滅則六入滅<b>ｏ</b>六入滅則觸滅<b>ｏ</b>觸滅則受滅<b>ｏ</b>受滅則愛滅<b>ｏ</b>愛滅則取滅<b>ｏ</b>取滅則有滅<b>ｏ</b>有滅則生滅<b>ｏ</b>生滅則老死憂悲苦惱滅<br>
				<br>
				佛於天人大眾之中說是法時<b>ｏ</b>六百萬億那由他人<b>ｏ</b>以不受一切法故<b>ｏ</b>而於諸漏心得解脫<b>ｏ</b>皆得深妙禪定<b>ｏ</b>三明<b>ｏ</b>六通<b>ｏ</b>具八解脫<b>ｏ</b>第二<b>ｏ</b>第三<b>ｏ</b>第四說法時<b>ｏ</b>千萬億恒河沙那由他等眾生<b>ｏ</b>亦以不受一切法故<b>ｏ</b>而於諸漏心得解脫<b>ｏ</b>從是已後<b>ｏ</b>諸聲聞眾無量無邊不可稱數<br>
				<br>
				爾時十六王子<b>ｏ</b>皆以童子出家而為沙彌<b>ｏ</b>諸根通利<b>ｏ</b>智慧明了<b>ｏ</b>已曾供養百千萬億諸佛<b>ｏ</b>淨修梵行<b>ｏ</b>求阿耨多羅三藐三菩提<b>ｏ</b>俱白佛言<b>ｏ</b>世尊<b>ｏ</b>是諸無量千萬億大德聲聞<b>ｏ</b>皆已成就<b>ｏ</b>世尊亦當為我等說阿耨多羅三藐三菩提法<b>ｏ</b>我等聞已<b>ｏ</b>皆共修學<b>ｏ</b>世尊<b>ｏ</b>我等志願如來知見<b>ｏ</b>深心所念<b>ｏ</b>佛自證知<b>ｏ</b>爾時轉輪聖王所將眾中八萬億人<b>ｏ</b>見十六王子出家<b>ｏ</b>亦求出家<b>ｏ</b>王即聽許<br>
				<br>
				爾時彼佛<b>ｏ</b>受沙彌請<b>ｏ</b>過二萬劫已<b>ｏ</b>乃於四眾之中說是大乘經<b>ｏ</b>名妙法蓮華<b>ｏ</b>教菩薩法<b>ｏ</b>佛所護念<b>ｏ</b>說是經已<b>ｏ</b>十六沙彌為阿耨多羅三藐三菩提故<b>ｏ</b>皆共受持<b>ｏ</b>諷誦通利<b>ｏ</b>說是經時<b>ｏ</b>十六菩薩沙彌皆悉信受<b>ｏ</b>聲聞眾中<b>ｏ</b>亦有信解<b>ｏ</b>其餘眾生千萬億種<b>ｏ</b>皆生疑惑<b>ｏ</b>佛說是經<b>ｏ</b>於八千劫未曾休廢<b>ｏ</b>說此經已<b>ｏ</b>即入靜室<b>ｏ</b>住於禪定八萬四千劫<b>ｏ</b>是時十六菩薩沙彌<b>ｏ</b>知佛入室寂然禪定<b>ｏ</b>各昇法座<b>ｏ</b>亦於八萬四千劫<b>ｏ</b>為四部眾<b>ｏ</b>廣說分別妙法華經<b>ｏ</b>一一皆度六百萬億那由他恒河沙等眾生<b>ｏ</b>示教利喜<b>ｏ</b>令發阿耨多羅三藐三菩提心<br>
				<br>
				大通智勝佛過八萬四千劫已<b>ｏ</b>從三昧起<b>ｏ</b>往詣法座安詳而坐<b>ｏ</b>普告大眾<b>ｏ</b>是十六菩薩沙彌<b>ｏ</b>甚為希有<b>ｏ</b>諸根通利<b>ｏ</b>智慧明了<b>ｏ</b>已曾供養無量千萬億數諸佛<b>ｏ</b>於諸佛所<b>ｏ</b>常修梵行<b>ｏ</b>受持佛智<b>ｏ</b>開示眾生<b>ｏ</b>令入其中<b>ｏ</b>汝等皆當數數親近而供養之<b>ｏ</b>所以者何<b>ｏ</b>若聲聞<b>ｏ</b>辟支佛及諸菩薩<b>ｏ</b>能信是十六菩薩所說經法<b>ｏ</b>受持不毀者<b>ｏ</b>是人皆當得阿耨多羅三藐三菩提<b>ｏ</b>如來之慧<br>
				<br>
				佛告諸比丘<b>ｏ</b>是十六菩薩<b>ｏ</b>常樂說是妙法蓮華經<b>ｏ</b>一一菩薩所化六百萬億那由他恒河沙等眾生<b>ｏ</b>世世所生與菩薩俱<b>ｏ</b>從其聞法<b>ｏ</b>悉皆信解<b>ｏ</b>以此因緣<b>ｏ</b>得值四百萬億諸佛世尊<b>ｏ</b>于今不盡<br>
				<br>
				諸比丘<b>ｏ</b>我今語汝<b>ｏ</b>彼佛弟子十六沙彌<b>ｏ</b>今皆得阿耨多羅三藐三菩提<b>ｏ</b>於十方國土現在說法<b>ｏ</b>有無量百千萬億菩薩<b>ｏ</b>聲聞<b>ｏ</b>以為眷屬<b>ｏ</b>其二沙彌<b>ｏ</b>東方作佛<b>ｏ</b>一名阿閦<b>ｏ</b>在歡喜國<b>ｏ</b>二名須彌頂<b>ｏ</b>東南方二佛<b>ｏ</b>一名師子音<b>ｏ</b>二名師子相<b>ｏ</b>南方二佛<b>ｏ</b>一名虛空住<b>ｏ</b>二名常滅<b>ｏ</b>西南方二佛<b>ｏ</b>一名帝相<b>ｏ</b>二名梵相<b>ｏ</b>西方二佛<b>ｏ</b>一名阿彌陀<b>ｏ</b>二名度一切世間苦惱<b>ｏ</b>西北方二佛<b>ｏ</b>一名多摩羅跋栴檀香神通<b>ｏ</b>二名須彌相<b>ｏ</b>北方二佛<b>ｏ</b>一名雲自在<b>ｏ</b>二名雲自在王<b>ｏ</b>東北方佛<b>ｏ</b>名壞一切世間怖畏<b>ｏ</b>第十六我釋迦牟尼佛於娑婆國土成阿耨多羅三藐三菩提<br>
				<br>
				諸比丘<b>ｏ</b>我等為沙彌時<b>ｏ</b>各各教化無量百千萬億恒河沙等眾生<b>ｏ</b>從我聞法<b>ｏ</b>為阿耨多羅三藐三菩提<b>ｏ</b>此諸眾生<b>ｏ</b>于今有住聲聞地者<b>ｏ</b>我常教化阿耨多羅三藐三菩提<b>ｏ</b>是諸人等<b>ｏ</b>應以是法漸入佛道<b>ｏ</b>所以者何<b>ｏ</b>如來智慧<b>ｏ</b>難信難解<b>ｏ</b>爾時所化無量恒河沙等眾生者<b>ｏ</b>汝等諸比丘<b>ｏ</b>及我滅度後未來世中聲聞弟子是也<b>ｏ</b>我滅度後<b>ｏ</b>復有弟子不聞是經<b>ｏ</b>不知不覺菩薩所行<b>ｏ</b>自於所得功德生滅度想<b>ｏ</b>當入涅槃<b>ｏ</b>我於餘國作佛<b>ｏ</b>更有異名<b>ｏ</b>是人雖生滅度之想入於涅槃<b>ｏ</b>而於彼土求佛智慧<b>ｏ</b>得聞是經<b>ｏ</b>唯以佛乘而得滅度<b>ｏ</b>更無餘乘<b>ｏ</b>除諸如來方便說法<br>
				<br>
				諸比丘<b>ｏ</b>若如來自知涅槃時到<b>ｏ</b>眾又清淨<b>ｏ</b>信解堅固<b>ｏ</b>了達空法<b>ｏ</b>深入禪定<b>ｏ</b>便集諸菩薩及聲聞眾<b>ｏ</b>為說是經<b>ｏ</b>世間無有二乘而得滅度<b>ｏ</b>唯一佛乘得滅度耳<b>ｏ</b>比丘當知<b>ｏ</b>如來方便<b>ｏ</b>深入眾生之性<b>ｏ</b>知其志樂小法<b>ｏ</b>深著五欲<b>ｏ</b>為是等故說於涅槃<b>ｏ</b>是人若聞<b>ｏ</b>則便信受<br>
				<br>
				譬如五百由旬險難惡道<b>ｏ</b>曠絕無人<b>ｏ</b>怖畏之處<b>ｏ</b>若有多眾<b>ｏ</b>欲過此道至珍寶處<b>ｏ</b>有一導師<b>ｏ</b>聰慧明達<b>ｏ</b>善知險道通塞之相<b>ｏ</b>將導眾人欲過此難<b>ｏ</b>所將人眾中路懈退<b>ｏ</b>白導師言<b>ｏ</b>我等疲極<b>ｏ</b>而復怖畏<b>ｏ</b>不能復進<b>ｏ</b>前路猶遠<b>ｏ</b>今欲退還<b>ｏ</b>導師多諸方便而作是念<b>ｏ</b>此等可愍<b>ｏ</b>云何捨大珍寶而欲退還<b>ｏ</b>作是念已<b>ｏ</b>以方便力<b>ｏ</b>於險道中過三百由旬<b>ｏ</b>化作一城<b>ｏ</b>告眾人言<b>ｏ</b>汝等勿怖<b>ｏ</b>莫得退還<b>ｏ</b>今此大城<b>ｏ</b>可於中止<b>ｏ</b>隨意所作<b>ｏ</b>若入是城<b>ｏ</b>快得安隱<b>ｏ</b>若能前至寶所<b>ｏ</b>亦可得去<b>ｏ</b>是時疲極之眾<b>ｏ</b>心大歡喜<b>ｏ</b>歎未曾有<b>ｏ</b>我等今者免斯惡道<b>ｏ</b>快得安隱<b>ｏ</b>於是眾人前入化城<b>ｏ</b>生已度想<b>ｏ</b>生安隱想<b>ｏ</b>爾時導師<b>ｏ</b>知此人眾既得止息<b>ｏ</b>無復疲惓<b>ｏ</b>即滅化城<b>ｏ</b>語眾人言<b>ｏ</b>汝等去來<b>ｏ</b>寶處在近<b>ｏ</b>向者大城<b>ｏ</b>我所化作<b>ｏ</b>為止息耳<br>
				<br>
				諸比丘<b>ｏ</b>如來亦復如是<b>ｏ</b>今為汝等作大導師<b>ｏ</b>知諸生死煩惱惡道險難長遠<b>ｏ</b>應去應度<b>ｏ</b>若眾生但聞一佛乘者<b>ｏ</b>則不欲見佛<b>ｏ</b>不欲親近<b>ｏ</b>便作是念<b>ｏ</b>佛道長遠<b>ｏ</b>久受懃苦乃可得成<b>ｏ</b>佛知是心怯弱下劣<b>ｏ</b>以方便力<b>ｏ</b>而於中道為止息故<b>ｏ</b>說二涅槃<b>ｏ</b>若眾生住於二地<b>ｏ</b>如來爾時即便為說<b>ｏ</b>汝等所作未辦<b>ｏ</b>汝所住地<b>ｏ</b>近於佛慧<b>ｏ</b>當觀察籌量所得涅槃非真實也<b>ｏ</b>但是如來方便之力<b>ｏ</b>於一佛乘分別說三<b>ｏ</b>如彼導師<b>ｏ</b>為止息故<b>ｏ</b>化作大城<b>ｏ</b>既知息已<b>ｏ</b>而告之言<b>ｏ</b>寶處在近<b>ｏ</b>此城非實<b>ｏ</b>我化作耳<b>ｏ</b>爾時世尊欲重宣此義<b>ｏ</b>而說偈言<br>
				<br>
				大通智勝佛　十劫坐道場<br>
				佛法不現前　不得成佛道<br>
				諸天神龍王　阿修羅眾等<br>
				常雨於天華　以供養彼佛<br>
				諸天擊天鼓　并作眾伎樂<br>
				香風吹萎華　更雨新好者<br>
				過十小劫已　乃得成佛道<br>
				諸天及世人　心皆懷踊躍<br>
				彼佛十六子　皆與其眷屬<br>
				千萬億圍繞　俱行至佛所<br>
				頭面禮佛足　而請轉法輪<br>
				聖師子法雨　充我及一切<br>
				世尊甚難值　久遠時一現<br>
				為覺悟群生　震動於一切<br>
				東方諸世界　五百萬億國<br>
				梵宮殿光曜　昔所未曾有<br>
				諸梵見此相　尋來至佛所<br>
				散花以供養　并奉上宮殿<br>
				請佛轉法輪　以偈而讚歎<br>
				佛知時未至　受請默然坐<br>
				三方及四維　上下亦復爾<br>
				散花奉宮殿　請佛轉法輪<br>
				世尊甚難值　願以大慈悲<br>
				廣開甘露門　轉無上法輪<br>
				無量慧世尊　受彼眾人請<br>
				為宣種種法　四諦十二緣<br>
				無明至老死　皆從生緣有<br>
				如是眾過患　汝等應當知<br>
				宣暢是法時　六百萬億姟<br>
				得盡諸苦際　皆成阿羅漢<br>
				第二說法時　千萬恒沙眾<br>
				於諸法不受　亦得阿羅漢<br>
				從是後得道　其數無有量<br>
				萬億劫算數　不能得其邊<br>
				時十六王子　出家作沙彌<br>
				皆共請彼佛　演說大乘法<br>
				我等及營從　皆當成佛道<br>
				願得如世尊　慧眼第一淨<br>
				佛知童子心　宿世之所行<br>
				以無量因緣　種種諸譬喻<br>
				說六波羅蜜　及諸神通事<br>
				分別真實法　菩薩所行道<br>
				說是法華經　如恒河沙偈<br>
				彼佛說經已　靜室入禪定<br>
				一心一處坐　八萬四千劫<br>
				是諸沙彌等　知佛禪未出<br>
				為無量億眾　說佛無上慧<br>
				各各坐法座　說是大乘經<br>
				於佛宴寂後　宣揚助法化<br>
				一一沙彌等　所度諸眾生<br>
				有六百萬億　恒河沙等眾<br>
				彼佛滅度後　是諸聞法者<br>
				在在諸佛土　常與師俱生<br>
				是十六沙彌　具足行佛道<br>
				今現在十方　各得成正覺<br>
				爾時聞法者　各在諸佛所<br>
				其有住聲聞　漸教以佛道<br>
				我在十六數　曾亦為汝說<br>
				是故以方便　引汝趣佛慧<br>
				以是本因緣　今說法華經<br>
				令汝入佛道　慎勿懷驚懼<br>
				譬如險惡道　逈絕多毒獸<br>
				又復無水草　人所怖畏處<br>
				無數千萬眾　欲過此險道<br>
				其路甚曠遠　經五百由旬<br>
				時有一導師　強識有智慧<br>
				明了心決定　在險濟眾難<br>
				眾人皆疲惓　而白導師言<br>
				我等今頓乏　於此欲退還<br>
				導師作是念　此輩甚可愍<br>
				如何欲退還　而失大珍寶<br>
				尋時思方便　當設神通力<br>
				化作大城郭　莊嚴諸舍宅<br>
				周匝有園林　渠流及浴池<br>
				重門高樓閣　男女皆充滿<br>
				即作是化已　慰眾言勿懼<br>
				汝等入此城　各可隨所樂<br>
				諸人既入城　心皆大歡喜<br>
				皆生安隱想　自謂已得度<br>
				導師知息已　集眾而告言<br>
				汝等當前進　此是化城耳<br>
				我見汝疲極　中路欲退還<br>
				故以方便力　權化作此城<br>
				汝等勤精進　當共至寶所<br>
				我亦復如是　為一切導師<br>
				見諸求道者　中路而懈廢<br>
				不能度生死　煩惱諸險道<br>
				故以方便力　為息說涅槃<br>
				言汝等苦滅　所作皆已辦<br>
				既知到涅槃　皆得阿羅漢<br>
				爾乃集大眾　為說真實法<br>
				諸佛方便力　分別說三乘<br>
				唯有一佛乘　息處故說二<br>
				今為汝說實　汝所得非滅<br>
				為佛一切智　當發大精進<br>
				汝證一切智　十力等佛法<br>
				具三十二相　乃是真實滅<br>
				諸佛之導師　為息說涅槃<br>
				既知是息已　引入於佛慧
			</p>
		</section>
		<hr>
		<section>
			<h3>五百弟子受記品第八</h3>
			<p>
				爾時富樓那彌多羅尼子<b>ｏ</b>從佛聞是智慧方便隨宜說法<b>ｏ</b>又聞授諸大弟子阿耨多羅三藐三菩提記<b>ｏ</b>復聞宿世因緣之事<b>ｏ</b>復聞諸佛有大自在神通之力<b>ｏ</b>得未曾有<b>ｏ</b>心淨踊躍<b>ｏ</b>即從座起<b>ｏ</b>到於佛前<b>ｏ</b>頭面禮足<b>ｏ</b>却住一面<b>ｏ</b>瞻仰尊顏目不暫捨<b>ｏ</b>而作是念<b>ｏ</b>世尊甚奇特<b>ｏ</b>所為希有<b>ｏ</b>隨順世間若干種性<b>ｏ</b>以方便知見而為說法<b>ｏ</b>拔出眾生處處貪著<b>ｏ</b>我等於佛功德<b>ｏ</b>言不能宣<b>ｏ</b>唯佛世尊能知我等深心本願<br>
				<br>
				爾時佛告諸比丘<b>ｏ</b>汝等見是富樓那彌多羅尼子不<b>ｏ</b>我常稱其於說法人中最為第一<b>ｏ</b>亦常歎其種種功德<b>ｏ</b>精勤護持助宣我法<b>ｏ</b>能於四眾示教利喜<b>ｏ</b>具足解釋佛之正法<b>ｏ</b>而大饒益同梵行者<b>ｏ</b>自捨如來<b>ｏ</b>無能盡其言論之辯<b>ｏ</b>汝等勿謂富樓那但能護持助宣我法<b>ｏ</b>亦於過去九十億諸佛所<b>ｏ</b>護持助宣佛之正法<b>ｏ</b>於彼說法人中亦最第一<b>ｏ</b>又於諸佛所說空法<b>ｏ</b>明了通達<b>ｏ</b>得四無礙智<b>ｏ</b>常能審諦清淨說法<b>ｏ</b>無有疑惑<b>ｏ</b>具足菩薩神通之力<b>ｏ</b>隨其壽命<b>ｏ</b>常修梵行<b>ｏ</b>彼佛世人咸皆謂之實是聲聞<b>ｏ</b>而富樓那以斯方便<b>ｏ</b>饒益無量百千眾生<b>ｏ</b>又化無量阿僧祇人<b>ｏ</b>令立阿耨多羅三藐三菩提<b>ｏ</b>為淨佛土故<b>ｏ</b>常作佛事<b>ｏ</b>教化眾生<br>
				<br>
				諸比丘<b>ｏ</b>富樓那亦於七佛說法人中而得第一<b>ｏ</b>今於我所說法人中亦為第一<b>ｏ</b>於賢劫中當來諸佛<b>ｏ</b>說法人中亦復第一<b>ｏ</b>而皆護持助宣佛法<b>ｏ</b>亦於未來<b>ｏ</b>護持助宣無量無邊諸佛之法<b>ｏ</b>教化饒益無量眾生<b>ｏ</b>令立阿耨多羅三藐三菩提<b>ｏ</b>為淨佛土故<b>ｏ</b>常勤精進教化眾生<b>ｏ</b>漸漸具足菩薩之道<b>ｏ</b>過無量阿僧祇劫<b>ｏ</b>當於此土<b>ｏ</b>得阿耨多羅三藐三菩提<b>ｏ</b>號曰法明如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>其佛以恒河沙等三千大千世界為一佛土<b>ｏ</b>七寶為地<b>ｏ</b>地平如掌<b>ｏ</b>無有山陵谿澗溝壑<b>ｏ</b>七寶臺觀充滿其中<b>ｏ</b>諸天宮殿近處虛空<b>ｏ</b>人天交接<b>ｏ</b>兩得相見<b>ｏ</b>無諸惡道<b>ｏ</b>亦無女人<b>ｏ</b>一切眾生<b>ｏ</b>皆以化生<b>ｏ</b>無有婬欲<b>ｏ</b>得大神通<b>ｏ</b>身出光明<b>ｏ</b>飛行自在<b>ｏ</b>志念堅固<b>ｏ</b>精進智慧<b>ｏ</b>普皆金色<b>ｏ</b>三十二相而自莊嚴<b>ｏ</b>其國眾生<b>ｏ</b>常以二食<b>ｏ</b>一者<b>ｏ</b>法喜食<b>ｏ</b>二者<b>ｏ</b>禪悅食<b>ｏ</b>有無量阿僧祇千萬億那由他諸菩薩眾<b>ｏ</b>得大神通<b>ｏ</b>四無礙智<b>ｏ</b>善能教化眾生之類<b>ｏ</b>其聲聞眾<b>ｏ</b>算數校計所不能知<b>ｏ</b>皆得具足六通<b>ｏ</b>三明及八解脫<b>ｏ</b>其佛國土有如是等無量功德莊嚴成就<b>ｏ</b>劫名寶明<b>ｏ</b>國名善淨<b>ｏ</b>其佛壽命無量阿僧祇劫<b>ｏ</b>法住甚久<b>ｏ</b>佛滅度後<b>ｏ</b>起七寶塔遍滿其國<br>
				<br>
				爾時世尊欲重宣此義<b>ｏ</b>而說偈言<br>
				<br>
				諸比丘諦聽　佛子所行道<br>
				善學方便故　不可得思議<br>
				知眾樂小法　而畏於大智<br>
				是故諸菩薩　作聲聞緣覺<br>
				以無數方便　化諸眾生類<br>
				自說是聲聞　去佛道甚遠<br>
				度脫無量眾　皆悉得成就<br>
				雖小欲懈怠　漸當令作佛<br>
				內祕菩薩行　外現是聲聞<br>
				少欲厭生死　實自淨佛土<br>
				示眾有三毒　又現邪見相<br>
				我弟子如是　方便度眾生<br>
				若我具足說　種種現化事<br>
				眾生聞是者　心則懷疑惑<br>
				今此富樓那　於昔千億佛<br>
				勤修所行道　宣護諸佛法<br>
				為求無上慧　而於諸佛所<br>
				現居弟子上　多聞有智慧<br>
				所說無所畏　能令眾歡喜<br>
				未曾有疲惓　而以助佛事<br>
				已度大神通　具四無礙智<br>
				知諸根利鈍　常說清淨法<br>
				演暢如是義　教諸千億眾<br>
				令住大乘法　而自淨佛土<br>
				未來亦供養　無量無數佛<br>
				護助宣正法　亦自淨佛土<br>
				常以諸方便　說法無所畏<br>
				度不可計眾　成就一切智<br>
				供養諸如來　護持法寶藏<br>
				其後得成佛　號名曰法明<br>
				其國名善淨　七寶所合成<br>
				劫名為寶明　菩薩眾甚多<br>
				其數無量億　皆度大神通<br>
				威德力具足　充滿其國土<br>
				聲聞亦無數　三明八解脫<br>
				得四無礙智　以是等為僧<br>
				其國諸眾生　婬欲皆已斷<br>
				純一變化生　具相莊嚴身<br>
				法喜禪悅食　更無餘食想<br>
				無有諸女人　亦無諸惡道<br>
				富樓那比丘　功德悉成滿<br>
				當得斯淨土　賢聖眾甚多<br>
				如是無量事　我今但略說<br>
				<br>
				爾時千二百阿羅漢<b>ｏ</b>心自在者<b>ｏ</b>作是念<b>ｏ</b>我等歡喜<b>ｏ</b>得未曾有<b>ｏ</b>若世尊各見授記<b>ｏ</b>如餘大弟子者<b>ｏ</b>不亦快乎<br>
				<br>
				佛知此等心之所念<b>ｏ</b>告摩訶迦葉<b>ｏ</b>是千二百阿羅漢<b>ｏ</b>我今當現前次第與授阿耨多羅三藐三菩提記<b>ｏ</b>於此眾中<b>ｏ</b>我大弟子憍陳如比丘<b>ｏ</b>當供養六萬二千億佛<b>ｏ</b>然後得成為佛<b>ｏ</b>號曰普明如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>其五百阿羅漢<b>ｏ</b>優樓頻螺迦葉<b>ｏ</b>伽耶迦葉<b>ｏ</b>那提迦葉<b>ｏ</b>迦留陀夷<b>ｏ</b>優陀夷<b>ｏ</b>阿〔少∕兔〕樓馱<b>ｏ</b>離婆多<b>ｏ</b>劫賓那<b>ｏ</b>薄拘羅<b>ｏ</b>周陀<b>ｏ</b>莎伽陀等<b>ｏ</b>皆當得阿耨多羅三藐三菩提<b>ｏ</b>盡同一號<b>ｏ</b>名曰普明<br>
				<br>
				爾時世尊欲重宣此義<b>ｏ</b>而說偈言<br>
				<br>
				憍陳如比丘　當見無量佛<br>
				過阿僧祇劫　乃成等正覺<br>
				常放大光明　具足諸神通<br>
				名聞遍十方　一切之所敬<br>
				常說無上道　故號為普明<br>
				其國土清淨　菩薩皆勇猛<br>
				咸昇妙樓閣　遊諸十方國<br>
				以無上供具　奉獻於諸佛<br>
				作是供養已　心懷大歡喜<br>
				須臾還本國　有如是神力<br>
				佛壽六萬劫　正法住倍壽<br>
				像法復倍是　法滅天人憂<br>
				其五百比丘　次第當作佛<br>
				同號曰普明　轉次而授記<br>
				我滅度之後　某甲當作佛<br>
				其所化世間　亦如我今日<br>
				國土之嚴淨　及諸神通力<br>
				菩薩聲聞眾　正法及像法<br>
				壽命劫多少　皆如上所說<br>
				迦葉汝已知　五百自在者<br>
				餘諸聲聞眾　亦當復如是<br>
				其不在此會　汝當為宣說<br>
				<br>
				爾時五百阿羅漢於佛前得受記已<b>ｏ</b>歡喜踊躍<b>ｏ</b>即從座起<b>ｏ</b>到於佛前<b>ｏ</b>頭面禮足<b>ｏ</b>悔過自責<b>ｏ</b>世尊<b>ｏ</b>我等常作是念<b>ｏ</b>自謂已得究竟滅度<b>ｏ</b>今乃知之<b>ｏ</b>如無智者<b>ｏ</b>所以者何<b>ｏ</b>我等應得如來智慧<b>ｏ</b>而便自以小智為足<br>
				<br>
				世尊<b>ｏ</b>譬如有人至親友家<b>ｏ</b>醉酒而臥<b>ｏ</b>是時親友官事當行<b>ｏ</b>以無價寶珠繫其衣裏<b>ｏ</b>與之而去<b>ｏ</b>其人醉臥<b>ｏ</b>都不覺知<b>ｏ</b>起已遊行<b>ｏ</b>到於他國<b>ｏ</b>為衣食故<b>ｏ</b>勤力求索<b>ｏ</b>甚大艱難<b>ｏ</b>若少有所得<b>ｏ</b>便以為足<b>ｏ</b>於後親友會遇見之<b>ｏ</b>而作是言<b>ｏ</b>咄哉<b>ｏ</b>丈夫<b>ｏ</b>何為衣食乃至如是<b>ｏ</b>我昔欲令汝得安樂<b>ｏ</b>五欲自恣<b>ｏ</b>於某年日月<b>ｏ</b>以無價寶珠繫汝衣裏<b>ｏ</b>今故現在<b>ｏ</b>而汝不知<b>ｏ</b>勤苦憂惱<b>ｏ</b>以求自活<b>ｏ</b>甚為癡也<b>ｏ</b>汝今可以此寶貿易所須<b>ｏ</b>常可如意<b>ｏ</b>無所乏短<br>
				<br>
				佛亦如是<b>ｏ</b>為菩薩時<b>ｏ</b>教化我等<b>ｏ</b>令發一切智心<b>ｏ</b>而尋廢忘<b>ｏ</b>不知不覺<b>ｏ</b>既得阿羅漢道<b>ｏ</b>自謂滅度<b>ｏ</b>資生艱難<b>ｏ</b>得少為足<b>ｏ</b>一切智願<b>ｏ</b>猶在不失<b>ｏ</b>今者世尊覺悟我等<b>ｏ</b>作如是言<b>ｏ</b>諸比丘<b>ｏ</b>汝等所得<b>ｏ</b>非究竟滅<b>ｏ</b>我久令汝等種佛善根<b>ｏ</b>以方便故<b>ｏ</b>示涅槃相<b>ｏ</b>而汝謂為實得滅度<br>
				<br>
				世尊<b>ｏ</b>我今乃知實是菩薩<b>ｏ</b>得受阿耨多羅三藐三菩提記<b>ｏ</b>以是因緣<b>ｏ</b>甚大歡喜<b>ｏ</b>得未曾有<br>
				<br>
				爾時阿若憍陳如等<b>ｏ</b>欲重宣此義<b>ｏ</b>而說偈言<br>
				<br>
				我等聞無上　安隱授記聲<br>
				歡喜未曾有　禮無量智佛<br>
				今於世尊前　自悔諸過咎<br>
				於無量佛寶　得少涅槃分<br>
				如無智愚人　便自以為足<br>
				譬如貧窮人　往至親友家<br>
				其家甚大富　具設諸餚饍<br>
				以無價寶珠　繫著內衣裏<br>
				默與而捨去　時臥不覺知<br>
				是人既已起　遊行詣他國<br>
				求衣食自濟　資生甚艱難<br>
				得少便為足　更不願好者<br>
				不覺內衣裏　有無價寶珠<br>
				與珠之親友　後見此貧人<br>
				苦切責之已　示以所繫珠<br>
				貧人見此珠　其心大歡喜<br>
				富有諸財物　五欲而自恣<br>
				我等亦如是　世尊於長夜<br>
				常愍見教化　令種無上願<br>
				我等無智故　不覺亦不知<br>
				得少涅槃分　自足不求餘<br>
				今佛覺悟我　言非實滅度<br>
				得佛無上慧　爾乃為真滅<br>
				我今從佛聞　授記莊嚴事<br>
				及轉次受決　身心遍歡喜
			</p>
		</section>
		<hr>
		<section>
			<h3>授學無學人記品第九</h3>
			<p>
				爾時阿難<b>ｏ</b>羅睺羅而作是念<b>ｏ</b>我等每自思惟<b>ｏ</b>設得受記<b>ｏ</b>不亦快乎<b>ｏ</b>即從座起<b>ｏ</b>到於佛前<b>ｏ</b>頭面禮足<b>ｏ</b>俱白佛言<b>ｏ</b>世尊<b>ｏ</b>我等於此亦應有分<b>ｏ</b>唯有如來<b>ｏ</b>我等所歸<b>ｏ</b>又我等為一切世間天<b>ｏ</b>人<b>ｏ</b>阿修羅所見知識<b>ｏ</b>阿難常為侍者<b>ｏ</b>護持法藏<b>ｏ</b>羅睺羅是佛之子<b>ｏ</b>若佛見授阿耨多羅三藐三菩提記者<b>ｏ</b>我願既滿<b>ｏ</b>眾望亦足<b>ｏ</b>爾時<b>ｏ</b>學<b>ｏ</b>無學聲聞弟子二千人<b>ｏ</b>皆從座起<b>ｏ</b>偏袒右肩<b>ｏ</b>到於佛前<b>ｏ</b>一心合掌<b>ｏ</b>瞻仰世尊<b>ｏ</b>如阿難<b>ｏ</b>羅睺羅所願<b>ｏ</b>住立一面<br>
				<br>
				爾時佛告阿難<b>ｏ</b>汝於來世當得作佛<b>ｏ</b>號山海慧自在通王如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>當供養六十二億諸佛<b>ｏ</b>護持法藏<b>ｏ</b>然後得阿耨多羅三藐三菩提<b>ｏ</b>教化二十千萬億恒河沙諸菩薩等<b>ｏ</b>令成阿耨多羅三藐三菩提<b>ｏ</b>國名常立勝幡<b>ｏ</b>其土清淨<b>ｏ</b>琉璃為地<b>ｏ</b>劫名妙音遍滿<b>ｏ</b>其佛壽命<b>ｏ</b>無量千萬億阿僧祇劫<b>ｏ</b>若人於千萬億無量阿僧祇劫中算數校計<b>ｏ</b>不能得知<b>ｏ</b>正法住世倍於壽命<b>ｏ</b>像法住世復倍正法<b>ｏ</b>阿難<b>ｏ</b>是山海慧自在通王佛<b>ｏ</b>為十方無量千萬億恒河沙等諸佛如來所共讚歎<b>ｏ</b>稱其功德<br>
				<br>
				爾時世尊欲重宣此義<b>ｏ</b>而說偈言<br>
				<br>
				我今僧中說　阿難持法者<br>
				當供養諸佛　然後成正覺<br>
				號曰山海慧　自在通王佛<br>
				其國土清淨　名常立勝幡<br>
				教化諸菩薩　其數如恒沙<br>
				佛有大威德　名聞滿十方<br>
				壽命無有量　以愍眾生故<br>
				正法倍壽命　像法復倍是<br>
				如恒河沙等　無數諸眾生<br>
				於此佛法中　種佛道因緣<br>
				<br>
				爾時會中新發意菩薩八千人<b>ｏ</b>咸作是念<b>ｏ</b>我等尚不聞諸大菩薩得如是記<b>ｏ</b>有何因緣而諸聲聞得如是決<br>
				<br>
				爾時世尊知諸菩薩心之所念<b>ｏ</b>而告之曰<b>ｏ</b>諸善男子<b>ｏ</b>我與阿難等<b>ｏ</b>於空王佛所<b>ｏ</b>同時發阿耨多羅三藐三菩提心<b>ｏ</b>阿難常樂多聞<b>ｏ</b>我常勤精進<b>ｏ</b>是故我已得成阿耨多羅三藐三菩提<b>ｏ</b>而阿難護持我法<b>ｏ</b>亦護將來諸佛法藏<b>ｏ</b>教化成就諸菩薩眾<b>ｏ</b>其本願如是<b>ｏ</b>故獲斯記<br>
				<br>
				阿難面於佛前<b>ｏ</b>自聞授記及國土莊嚴<b>ｏ</b>所願具足<b>ｏ</b>心大歡喜<b>ｏ</b>得未曾有<b>ｏ</b>即時憶念過去無量千萬億諸佛法藏<b>ｏ</b>通達無礙<b>ｏ</b>如今所聞<b>ｏ</b>亦識本願<br>
				<br>
				爾時阿難而說偈言<br>
				<br>
				世尊甚希有　令我念過去<br>
				無量諸佛法　如今日所聞<br>
				我今無復疑　安住於佛道<br>
				方便為侍者　護持諸佛法<br>
				<br>
				爾時佛告羅睺羅<b>ｏ</b>汝於來世當得作佛<b>ｏ</b>號蹈七寶華如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>當供養十世界微塵等數諸佛如來<b>ｏ</b>常為諸佛而作長子<b>ｏ</b>猶如今也<b>ｏ</b>是蹈七寶華佛<b>ｏ</b>國土莊嚴<b>ｏ</b>壽命劫數<b>ｏ</b>所化弟子<b>ｏ</b>正法<b>ｏ</b>像法<b>ｏ</b>亦如山海慧自在通王如來無異<b>ｏ</b>亦為此佛而作長子<b>ｏ</b>過是已後<b>ｏ</b>當得阿耨多羅三藐三菩提<br>
				<br>
				爾時世尊欲重宣此義<b>ｏ</b>而說偈言<br>
				<br>
				我為太子時　羅睺為長子<br>
				我今成佛道　受法為法子<br>
				於未來世中　見無量億佛<br>
				皆為其長子　一心求佛道<br>
				羅睺羅密行　唯我能知之<br>
				現為我長子　以示諸眾生<br>
				無量億千萬　功德不可數<br>
				安住於佛法　以求無上道<br>
				<br>
				爾時世尊見學<b>ｏ</b>無學二千人<b>ｏ</b>其意柔軟<b>ｏ</b>寂然清淨<b>ｏ</b>一心觀佛<b>ｏ</b>佛告阿難<b>ｏ</b>汝見是學<b>ｏ</b>無學二千人不<br>
				<br>
				唯然<b>ｏ</b>已見<br>
				<br>
				阿難<b>ｏ</b>是諸人等<b>ｏ</b>當供養五十世界微塵數諸佛如來<b>ｏ</b>恭敬尊重<b>ｏ</b>護持法藏<b>ｏ</b>末後同時於十方國各得成佛<b>ｏ</b>皆同一號<b>ｏ</b>名曰寶相如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>壽命一劫<b>ｏ</b>國土莊嚴<b>ｏ</b>聲聞<b>ｏ</b>菩薩<b>ｏ</b>正法<b>ｏ</b>像法<b>ｏ</b>皆悉同等<br>
				<br>
				爾時世尊欲重宣此義<b>ｏ</b>而說偈言<br>
				<br>
				是二千聲聞　今於我前住<br>
				悉皆與授記　未來當成佛<br>
				所供養諸佛　如上說塵數<br>
				護持其法藏　後當成正覺<br>
				各於十方國　悉同一名號<br>
				俱時坐道場　以證無上慧<br>
				皆名為寶相　國土及弟子<br>
				正法與像法　悉等無有異<br>
				咸以諸神通　度十方眾生<br>
				名聞普周遍　漸入於涅槃<br>
				<br>
				爾時學<b>ｏ</b>無學二千人<b>ｏ</b>聞佛授記<b>ｏ</b>歡喜踊躍<b>ｏ</b>而說偈言<br>
				<br>
				世尊慧燈明　我聞授記音<br>
				心歡喜充滿　如甘露見灌
			</p>
		</section>
		<hr>
		<section>
			<h3>法師品第十</h3>
			<p>
				爾時世尊因藥王菩薩<b>ｏ</b>告八萬大士<b>ｏ</b>藥王<b>ｏ</b>汝見是大眾中<b>ｏ</b>無量諸天<b>ｏ</b>龍王<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人與非人<b>ｏ</b>及比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>求聲聞者<b>ｏ</b>求辟支佛者<b>ｏ</b>求佛道者<b>ｏ</b>如是等類<b>ｏ</b>咸於佛前<b>ｏ</b>聞妙法華經一偈一句<b>ｏ</b>乃至一念隨喜者<b>ｏ</b>我皆與授記<b>ｏ</b>當得阿耨多羅三藐三菩提<br>
				<br>
				佛告藥王<b>ｏ</b>又如來滅度之後<b>ｏ</b>若有人聞妙法華經<b>ｏ</b>乃至一偈一句<b>ｏ</b>一念隨喜者<b>ｏ</b>我亦與授阿耨多羅三藐三菩提記<b>ｏ</b>若復有人<b>ｏ</b>受持<b>ｏ</b>讀誦<b>ｏ</b>解說<b>ｏ</b>書寫妙法華經<b>ｏ</b>乃至一偈<b>ｏ</b>於此經卷敬視如佛<b>ｏ</b>種種供養<b>ｏ</b>華<b>ｏ</b>香<b>ｏ</b>瓔珞<b>ｏ</b>末香<b>ｏ</b>塗香<b>ｏ</b>燒香<b>ｏ</b>繒蓋<b>ｏ</b>幢幡<b>ｏ</b>衣服<b>ｏ</b>伎樂<b>ｏ</b>乃至合掌恭敬<b>ｏ</b>藥王<b>ｏ</b>當知是諸人等<b>ｏ</b>已曾供養十萬億佛<b>ｏ</b>於諸佛所成就大願<b>ｏ</b>愍眾生故<b>ｏ</b>生此人間<br>
				<br>
				藥王<b>ｏ</b>若有人問<b>ｏ</b>何等眾生<b>ｏ</b>於未來世當得作佛<b>ｏ</b>應示<b>ｏ</b>是諸人等<b>ｏ</b>於未來世必得作佛<b>ｏ</b>何以故<b>ｏ</b>若善男子<b>ｏ</b>善女人<b>ｏ</b>於法華經<b>ｏ</b>乃至一句<b>ｏ</b>受持<b>ｏ</b>讀誦<b>ｏ</b>解說<b>ｏ</b>書寫<b>ｏ</b>種種供養經卷<b>ｏ</b>華<b>ｏ</b>香<b>ｏ</b>瓔珞<b>ｏ</b>末香<b>ｏ</b>塗香<b>ｏ</b>燒香<b>ｏ</b>繒蓋<b>ｏ</b>幢幡<b>ｏ</b>衣服<b>ｏ</b>伎樂<b>ｏ</b>合掌恭敬<b>ｏ</b>是人<b>ｏ</b>一切世間所應瞻奉<b>ｏ</b>應以如來供養而供養之<b>ｏ</b>當知此人是大菩薩<b>ｏ</b>成就阿耨多羅三藐三菩提<b>ｏ</b>哀愍眾生<b>ｏ</b>願生此間<b>ｏ</b>廣演分別妙法華經<b>ｏ</b>何況盡能受持<b>ｏ</b>種種供養者<br>
				<br>
				藥王<b>ｏ</b>當知是人<b>ｏ</b>自捨清淨業報<b>ｏ</b>於我滅度後<b>ｏ</b>愍眾生故<b>ｏ</b>生於惡世<b>ｏ</b>廣演此經<b>ｏ</b>若是善男子<b>ｏ</b>善女人<b>ｏ</b>我滅度後<b>ｏ</b>能竊為一人說法華經<b>ｏ</b>乃至一句<b>ｏ</b>當知是人則如來使<b>ｏ</b>如來所遣<b>ｏ</b>行如來事<b>ｏ</b>何況於大眾中廣為人說<br>
				<br>
				藥王<b>ｏ</b>若有惡人<b>ｏ</b>以不善心<b>ｏ</b>於一劫中現於佛前<b>ｏ</b>常毀罵佛<b>ｏ</b>其罪尚輕<b>ｏ</b>若人以一惡言<b>ｏ</b>毀呰在家<b>ｏ</b>出家讀誦法華經者<b>ｏ</b>其罪甚重<br>
				<br>
				藥王<b>ｏ</b>其有讀誦法華經者<b>ｏ</b>當知是人以佛莊嚴而自莊嚴<b>ｏ</b>則為如來肩所荷擔<b>ｏ</b>其所至方<b>ｏ</b>應隨向禮<b>ｏ</b>一心合掌<b>ｏ</b>恭敬供養<b>ｏ</b>尊重讚歎<b>ｏ</b>華<b>ｏ</b>香<b>ｏ</b>瓔珞<b>ｏ</b>末香<b>ｏ</b>塗香<b>ｏ</b>燒香<b>ｏ</b>繒蓋<b>ｏ</b>幢幡<b>ｏ</b>衣服<b>ｏ</b>餚饌<b>ｏ</b>作諸伎樂<b>ｏ</b>人中上供<b>ｏ</b>而供養之<b>ｏ</b>應持天寶而以散之<b>ｏ</b>天上寶聚應以奉獻<b>ｏ</b>所以者何<b>ｏ</b>是人歡喜說法<b>ｏ</b>須臾聞之<b>ｏ</b>即得究竟阿耨多羅三藐三菩提故<br>
				<br>
				爾時世尊欲重宣此義<b>ｏ</b>而說偈言<br>
				<br>
				若欲住佛道　成就自然智<br>
				常當勤供養　受持法華者<br>
				其有欲疾得　一切種智慧<br>
				當受持是經　并供養持者<br>
				若有能受持　妙法華經者<br>
				當知佛所使　愍念諸眾生<br>
				諸有能受持　妙法華經者<br>
				捨於清淨土　愍眾故生此<br>
				當知如是人　自在所欲生<br>
				能於此惡世　廣說無上法<br>
				應以天華香　及天寶衣服<br>
				天上妙寶聚　供養說法者<br>
				吾滅後惡世　能持是經者<br>
				當合掌禮敬　如供養世尊<br>
				上饌眾甘美　及種種衣服<br>
				供養是佛子　冀得須臾聞<br>
				若能於後世　受持是經者<br>
				我遣在人中　行於如來事<br>
				若於一劫中　常懷不善心<br>
				作色而罵佛　獲無量重罪<br>
				其有讀誦持　是法華經者<br>
				須臾加惡言　其罪復過彼<br>
				有人求佛道　而於一劫中<br>
				合掌在我前　以無數偈讚<br>
				由是讚佛故　得無量功德<br>
				歎美持經者　其福復過彼<br>
				於八十億劫　以最妙色聲<br>
				及與香味觸　供養持經者<br>
				如是供養已　若得須臾聞<br>
				則應自欣慶　我今獲大利<br>
				藥王今告汝　我所說諸經<br>
				而於此經中　法華最第一<br>
				<br>
				爾時佛復告藥王菩薩摩訶薩<b>ｏ</b>我所說經典無量千萬億<b>ｏ</b>已說<b>ｏ</b>今說<b>ｏ</b>當說<b>ｏ</b>而於其中<b>ｏ</b>此法華經最為難信難解<br>
				<br>
				藥王<b>ｏ</b>此經是諸佛祕要之藏<b>ｏ</b>不可分布妄授與人<b>ｏ</b>諸佛世尊之所守護<b>ｏ</b>從昔已來<b>ｏ</b>未曾顯說<b>ｏ</b>而此經者<b>ｏ</b>如來現在<b>ｏ</b>猶多怨嫉<b>ｏ</b>況滅度後<br>
				<br>
				藥王<b>ｏ</b>當知如來滅後<b>ｏ</b>其能書<b>ｏ</b>持<b>ｏ</b>讀<b>ｏ</b>誦<b>ｏ</b>供養<b>ｏ</b>為他人說者<b>ｏ</b>如來則為以衣覆之<b>ｏ</b>又為他方現在諸佛之所護念<b>ｏ</b>是人有大信力<b>ｏ</b>及志願力<b>ｏ</b>諸善根力<b>ｏ</b>當知是人與如來共宿<b>ｏ</b>則為如來手摩其頭<br>
				<br>
				藥王<b>ｏ</b>在在處處<b>ｏ</b>若說<b>ｏ</b>若讀<b>ｏ</b>若誦<b>ｏ</b>若書<b>ｏ</b>若經卷所住處<b>ｏ</b>皆應起七寶塔<b>ｏ</b>極令高廣嚴飾<b>ｏ</b>不須復安舍利<b>ｏ</b>所以者何<b>ｏ</b>此中已有如來全身<b>ｏ</b>此塔<b>ｏ</b>應以一切華<b>ｏ</b>香<b>ｏ</b>瓔珞<b>ｏ</b>繒蓋<b>ｏ</b>幢幡<b>ｏ</b>伎樂<b>ｏ</b>歌頌<b>ｏ</b>供養恭敬<b>ｏ</b>尊重讚歎<b>ｏ</b>若有人得見此塔<b>ｏ</b>禮拜<b>ｏ</b>供養<b>ｏ</b>當知是等皆近阿耨多羅三藐三菩提<br>
				<br>
				藥王<b>ｏ</b>多有人在家<b>ｏ</b>出家行菩薩道<b>ｏ</b>若不能得見聞<b>ｏ</b>讀誦<b>ｏ</b>書持<b>ｏ</b>供養是法華經者<b>ｏ</b>當知是人未善行菩薩道<b>ｏ</b>若有得聞是經典者<b>ｏ</b>乃能善行菩薩之道<b>ｏ</b>其有眾生求佛道者<b>ｏ</b>若見<b>ｏ</b>若聞是法華經<b>ｏ</b>聞已信解受持者<b>ｏ</b>當知是人得近阿耨多羅三藐三菩提<br>
				<br>
				藥王<b>ｏ</b>譬如有人渴乏須水<b>ｏ</b>於彼高原穿鑿求之<b>ｏ</b>猶見乾土<b>ｏ</b>知水尚遠<b>ｏ</b>施功不已<b>ｏ</b>轉見濕土<b>ｏ</b>遂漸至泥<b>ｏ</b>其心決定<b>ｏ</b>知水必近<b>ｏ</b>菩薩亦復如是<b>ｏ</b>若未聞<b>ｏ</b>未解<b>ｏ</b>未能修習是法華經者<b>ｏ</b>當知是人去阿耨多羅三藐三菩提尚遠<b>ｏ</b>若得聞解<b>ｏ</b>思惟<b>ｏ</b>修習<b>ｏ</b>必知得近阿耨多羅三藐三菩提<b>ｏ</b>所以者何<b>ｏ</b>一切菩薩阿耨多羅三藐三菩提<b>ｏ</b>皆屬此經<b>ｏ</b>此經開方便門<b>ｏ</b>示真實相<b>ｏ</b>是法華經藏<b>ｏ</b>深固幽遠<b>ｏ</b>無人能到<b>ｏ</b>今佛教化成就菩薩而為開示<br>
				<br>
				藥王<b>ｏ</b>若有菩薩聞是法華經<b>ｏ</b>驚疑<b>ｏ</b>怖畏<b>ｏ</b>當知是為新發意菩薩<b>ｏ</b>若聲聞人聞是經<b>ｏ</b>驚疑<b>ｏ</b>怖畏<b>ｏ</b>當知是為增上慢者<br>
				<br>
				藥王<b>ｏ</b>若有善男子<b>ｏ</b>善女人<b>ｏ</b>如來滅後<b>ｏ</b>欲為四眾說是法華經者<b>ｏ</b>云何應說<b>ｏ</b>是善男子<b>ｏ</b>善女人<b>ｏ</b>入如來室<b>ｏ</b>著如來衣<b>ｏ</b>坐如來座<b>ｏ</b>爾乃應為四眾廣說斯經<b>ｏ</b>如來室者<b>ｏ</b>一切眾生中大慈悲心是<b>ｏ</b>如來衣者<b>ｏ</b>柔和忍辱心是<b>ｏ</b>如來座者<b>ｏ</b>一切法空是<b>ｏ</b>安住是中<b>ｏ</b>然後以不懈怠心<b>ｏ</b>為諸菩薩及四眾廣說是法華經<br>
				<br>
				藥王<b>ｏ</b>我於餘國<b>ｏ</b>遣化人為其集聽法眾<b>ｏ</b>亦遣化比丘<b>ｏ</b>比丘尼<b>ｏ</b>優婆塞<b>ｏ</b>優婆夷聽其說法<b>ｏ</b>是諸化人<b>ｏ</b>聞法信受<b>ｏ</b>隨順不逆<b>ｏ</b>若說法者在空閑處<b>ｏ</b>我時廣遣天<b>ｏ</b>龍<b>ｏ</b>鬼神<b>ｏ</b>乾闥婆<b>ｏ</b>阿修羅等<b>ｏ</b>聽其說法<b>ｏ</b>我雖在異國<b>ｏ</b>時時令說法者得見我身<b>ｏ</b>若於此經忘失句逗<b>ｏ</b>我還為說<b>ｏ</b>令得具足<br>
				<br>
				爾時世尊欲重宣此義<b>ｏ</b>而說偈言<br>
				<br>
				欲捨諸懈怠　應當聽此經<br>
				是經難得聞　信受者亦難<br>
				如人渴須水　穿鑿於高原<br>
				猶見乾燥土　知去水尚遠<br>
				漸見濕土泥　決定知近水<br>
				藥王汝當知　如是諸人等<br>
				不聞法華經　去佛智甚遠<br>
				若聞是深經　決了聲聞法<br>
				是諸經之王　聞已諦思惟<br>
				當知此人等　近於佛智慧<br>
				若人說此經　應入如來室<br>
				著於如來衣　而坐如來座<br>
				處眾無所畏　廣為分別說<br>
				大慈悲為室　柔和忍辱衣<br>
				諸法空為座　處此為說法<br>
				若說此經時　有人惡口罵<br>
				加刀杖瓦石　念佛故應忍<br>
				我千萬億土　現淨堅固身<br>
				於無量億劫　為眾生說法<br>
				若我滅度後　能說此經者<br>
				我遣化四眾　比丘比丘尼<br>
				及清信士女　供養於法師<br>
				引導諸眾生　集之令聽法<br>
				若人欲加惡　刀杖及瓦石<br>
				則遣變化人　為之作衛護<br>
				若說法之人　獨在空閑處<br>
				寂寞無人聲　讀誦此經典<br>
				我爾時為現　清淨光明身<br>
				若忘失章句　為說令通利<br>
				若人具是德　或為四眾說<br>
				空處讀誦經　皆得見我身<br>
				若人在空閑　我遣天龍王<br>
				夜叉鬼神等　為作聽法眾<br>
				是人樂說法　分別無罣礙<br>
				諸佛護念故　能令大眾喜<br>
				若親近法師　速得菩薩道<br>
				隨順是師學　得見恒沙佛
			</p>
		</section>
		<hr>
		<section>
			<h3>見寶塔品第十一</h3>
			<p>
				爾時佛前有七寶塔<b>ｏ</b>高五百由旬<b>ｏ</b>縱廣二百五十由旬<b>ｏ</b>從地踊出<b>ｏ</b>住在空中<b>ｏ</b>種種寶物而莊校之<b>ｏ</b>五千欄楯<b>ｏ</b>龕室千萬<b>ｏ</b>無數幢幡以為嚴飾<b>ｏ</b>垂寶瓔珞寶鈴萬億而懸其上<b>ｏ</b>四面皆出多摩羅跋栴檀之香<b>ｏ</b>充遍世界<b>ｏ</b>其諸幡蓋<b>ｏ</b>以金<b>ｏ</b>銀<b>ｏ</b>琉璃<b>ｏ</b>車璩<b>ｏ</b>馬腦<b>ｏ</b>真珠<b>ｏ</b>玫瑰<b>ｏ</b>七寶合成<b>ｏ</b>高至四天王宮<b>ｏ</b>三十三天雨天曼陀羅華<b>ｏ</b>供養寶塔<b>ｏ</b>餘諸天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>千萬億眾<b>ｏ</b>以一切華<b>ｏ</b>香<b>ｏ</b>瓔珞<b>ｏ</b>幡蓋<b>ｏ</b>伎樂<b>ｏ</b>供養寶塔<b>ｏ</b>恭敬<b>ｏ</b>尊重<b>ｏ</b>讚歎<b>ｏ</b>爾時寶塔中出大音聲歎言<b>ｏ</b>善哉<b>ｏ</b>善哉<b>ｏ</b>釋迦牟尼世尊<b>ｏ</b>能以平等大慧<b>ｏ</b>教菩薩法<b>ｏ</b>佛所護念<b>ｏ</b>妙法華經<b>ｏ</b>為大眾說<b>ｏ</b>如是<b>ｏ</b>如是<b>ｏ</b>釋迦牟尼世尊<b>ｏ</b>如所說者<b>ｏ</b>皆是真實<br>
				<br>
				爾時四眾<b>ｏ</b>見大寶塔住在空中<b>ｏ</b>又聞塔中所出音聲<b>ｏ</b>皆得法喜<b>ｏ</b>怪未曾有<b>ｏ</b>從座而起<b>ｏ</b>恭敬合掌<b>ｏ</b>却住一面<b>ｏ</b>爾時有菩薩摩訶薩<b>ｏ</b>名大樂說<b>ｏ</b>知一切世間天<b>ｏ</b>人<b>ｏ</b>阿修羅<b>ｏ</b>等心之所疑<b>ｏ</b>而白佛言<b>ｏ</b>世尊<b>ｏ</b>以何因緣<b>ｏ</b>有此寶塔從地踊出<b>ｏ</b>又於其中發是音聲<br>
				<br>
				爾時佛告大樂說菩薩<b>ｏ</b>此寶塔中有如來全身<b>ｏ</b>乃往過去東方無量千萬億阿僧祇世界<b>ｏ</b>國名寶淨<b>ｏ</b>彼中有佛<b>ｏ</b>號曰多寶<b>ｏ</b>其佛行菩薩道時<b>ｏ</b>作大誓願<b>ｏ</b>若我成佛<b>ｏ</b>滅度之後<b>ｏ</b>於十方國土有說法華經處<b>ｏ</b>我之塔廟<b>ｏ</b>為聽是經故<b>ｏ</b>踊現其前<b>ｏ</b>為作證明<b>ｏ</b>讚言善哉<br>
				<br>
				彼佛成道已<b>ｏ</b>臨滅度時<b>ｏ</b>於天人大眾中告諸比丘<b>ｏ</b>我滅度後<b>ｏ</b>欲供養我全身者<b>ｏ</b>應起一大塔<b>ｏ</b>其佛以神通願力<b>ｏ</b>十方世界<b>ｏ</b>在在處處<b>ｏ</b>若有說法華經者<b>ｏ</b>彼之寶塔皆踊出其前<b>ｏ</b>全身在於塔中<b>ｏ</b>讚言<b>ｏ</b>善哉<b>ｏ</b>善哉<br>
				<br>
				大樂說<b>ｏ</b>今多寶如來塔<b>ｏ</b>聞說法華經故<b>ｏ</b>從地踊出<b>ｏ</b>讚言<b>ｏ</b>善哉<b>ｏ</b>善哉<br>
				<br>
				是時大樂說菩薩<b>ｏ</b>以如來神力故<b>ｏ</b>白佛言<b>ｏ</b>世尊<b>ｏ</b>我等願欲見此佛身<br>
				<br>
				佛告大樂說菩薩摩訶薩<b>ｏ</b>是多寶佛<b>ｏ</b>有深重願<b>ｏ</b>若我寶塔<b>ｏ</b>為聽法華經故<b>ｏ</b>出於諸佛前時<b>ｏ</b>其有欲以我身示四眾者<b>ｏ</b>彼佛分身諸佛<b>ｏ</b>在於十方世界說法<b>ｏ</b>盡還集一處<b>ｏ</b>然後我身乃出現耳<br>
				<br>
				大樂說<b>ｏ</b>我分身諸佛<b>ｏ</b>在於十方世界說法者<b>ｏ</b>今應當集<br>
				<br>
				大樂說白佛言<b>ｏ</b>世尊<b>ｏ</b>我等亦願欲見世尊分身諸佛<b>ｏ</b>禮拜供養<br>
				<br>
				爾時佛放白毫一光<b>ｏ</b>即見東方五百萬億那由他恒河沙等國土諸佛<b>ｏ</b>彼諸國土<b>ｏ</b>皆以頗梨為地<b>ｏ</b>寶樹<b>ｏ</b>寶衣以為莊嚴<b>ｏ</b>無數千萬億菩薩充滿其中<b>ｏ</b>遍張寶幔<b>ｏ</b>寶網羅上<b>ｏ</b>彼國諸佛<b>ｏ</b>以大妙音而說諸法<b>ｏ</b>及見無量千萬億菩薩<b>ｏ</b>遍滿諸國<b>ｏ</b>為眾說法<b>ｏ</b>南西北方<b>ｏ</b>四維上下<b>ｏ</b>白毫相光所照之處<b>ｏ</b>亦復如是<b>ｏ</b>爾時十方諸佛<b>ｏ</b>各告眾菩薩言<b>ｏ</b>善男子<b>ｏ</b>我今應往娑婆世界<b>ｏ</b>釋迦牟尼佛所<b>ｏ</b>并供養多寶如來寶塔<br>
				<br>
				時娑婆世界即變清淨<b>ｏ</b>琉璃為地<b>ｏ</b>寶樹莊嚴<b>ｏ</b>黃金為繩以界八道<b>ｏ</b>無諸聚落<b>ｏ</b>村營<b>ｏ</b>城邑<b>ｏ</b>大海<b>ｏ</b>江河<b>ｏ</b>山川<b>ｏ</b>林藪<b>ｏ</b>燒大寶香<b>ｏ</b>曼陀羅華遍布其地<b>ｏ</b>以寶網幔<b>ｏ</b>羅覆其上<b>ｏ</b>懸諸寶鈴<b>ｏ</b>唯留此會眾<b>ｏ</b>移諸天人置於他土<br>
				<br>
				是時<b>ｏ</b>諸佛各將一大菩薩以為侍者<b>ｏ</b>至娑婆世界<b>ｏ</b>各到寶樹下<b>ｏ</b>一一寶樹高五百由旬<b>ｏ</b>枝<b>ｏ</b>葉<b>ｏ</b>華<b>ｏ</b>菓次第莊嚴<b>ｏ</b>諸寶樹下皆有師子之座<b>ｏ</b>高五由旬<b>ｏ</b>亦以大寶而校飾之<b>ｏ</b>爾時諸佛<b>ｏ</b>各於此座結加趺坐<b>ｏ</b>如是展轉遍滿三千大千世界<b>ｏ</b>而於釋迦牟尼佛一方所分之身猶故未盡<br>
				<br>
				時釋迦牟尼佛<b>ｏ</b>欲容受所分身諸佛故<b>ｏ</b>八方各更變二百萬億那由他國<b>ｏ</b>皆令清淨<b>ｏ</b>無有地獄<b>ｏ</b>餓鬼<b>ｏ</b>畜生及阿修羅<b>ｏ</b>又移諸天<b>ｏ</b>人置於他土<b>ｏ</b>所化之國<b>ｏ</b>亦以琉璃為地<b>ｏ</b>寶樹莊嚴<b>ｏ</b>樹高五百由旬<b>ｏ</b>枝<b>ｏ</b>葉<b>ｏ</b>華<b>ｏ</b>菓次第嚴飾<b>ｏ</b>樹下皆有寶師子座<b>ｏ</b>高五由旬<b>ｏ</b>種種諸寶以為莊校<b>ｏ</b>亦無大海<b>ｏ</b>江河<b>ｏ</b>及目真隣陀山<b>ｏ</b>摩訶目真隣陀山<b>ｏ</b>鐵圍山<b>ｏ</b>大鐵圍山<b>ｏ</b>須彌山等諸山王<b>ｏ</b>通為一佛國土<b>ｏ</b>寶地平正<b>ｏ</b>寶交露幔遍覆其上<b>ｏ</b>懸諸幡蓋<b>ｏ</b>燒大寶香<b>ｏ</b>諸天寶華遍布其地<br>
				<br>
				釋迦牟尼佛為諸佛當來坐故<b>ｏ</b>復於八方各更變二百萬億那由他國<b>ｏ</b>皆令清淨<b>ｏ</b>無有地獄<b>ｏ</b>餓鬼<b>ｏ</b>畜生及阿修羅<b>ｏ</b>又移諸天<b>ｏ</b>人置於他土<b>ｏ</b>所化之國<b>ｏ</b>亦以琉璃為地<b>ｏ</b>寶樹莊嚴<b>ｏ</b>樹高五百由旬<b>ｏ</b>枝<b>ｏ</b>葉<b>ｏ</b>華<b>ｏ</b>菓次第莊嚴<b>ｏ</b>樹下皆有寶師子座<b>ｏ</b>高五由旬<b>ｏ</b>亦以大寶而校飾之<b>ｏ</b>亦無大海<b>ｏ</b>江河<b>ｏ</b>及目真隣陀山<b>ｏ</b>摩訶目真隣陀山<b>ｏ</b>鐵圍山<b>ｏ</b>大鐵圍山<b>ｏ</b>須彌山等諸山王<b>ｏ</b>通為一佛國土<b>ｏ</b>寶地平正<b>ｏ</b>寶交露幔<b>ｏ</b>遍覆其上<b>ｏ</b>懸諸幡蓋<b>ｏ</b>燒大寶香<b>ｏ</b>諸天寶華遍布其地<br>
				<br>
				爾時東方釋迦牟尼佛所分之身<b>ｏ</b>百千萬億那由他恒河沙等國土中諸佛<b>ｏ</b>各各說法<b>ｏ</b>來集於此<b>ｏ</b>如是次第十方諸佛皆悉來集<b>ｏ</b>坐於八方<b>ｏ</b>爾時一一方<b>ｏ</b>四百萬億那由他國土諸佛如來遍滿其中<b>ｏ</b>是時<b>ｏ</b>諸佛各在寶樹下<b>ｏ</b>坐師子座<b>ｏ</b>皆遣侍者問訊釋迦牟尼佛<b>ｏ</b>各齎寶華滿掬而告之言<b>ｏ</b>善男子<b>ｏ</b>汝往詣耆闍崛山釋迦牟尼佛所<b>ｏ</b>如我辭曰<b>ｏ</b>少病<b>ｏ</b>少惱<b>ｏ</b>氣力安樂<b>ｏ</b>及菩薩<b>ｏ</b>聲聞眾悉安隱不<b>ｏ</b>以此寶華散佛供養<b>ｏ</b>而作是言<b>ｏ</b>彼某甲佛<b>ｏ</b>與欲開此寶塔<b>ｏ</b>諸佛遣使<b>ｏ</b>亦復如是<br>
				<br>
				爾時釋迦牟尼佛<b>ｏ</b>見所分身佛悉已來集<b>ｏ</b>各各坐於師子之座<b>ｏ</b>皆聞諸佛與欲同開寶塔<b>ｏ</b>即從座起<b>ｏ</b>住虛空中<b>ｏ</b>一切四眾<b>ｏ</b>起立合掌<b>ｏ</b>一心觀佛<b>ｏ</b>於是釋迦牟尼佛<b>ｏ</b>以右指開七寶塔戶<b>ｏ</b>出大音聲<b>ｏ</b>如却關鑰開大城門<b>ｏ</b>即時一切眾會<b>ｏ</b>皆見多寶如來於寶塔中坐師子座<b>ｏ</b>全身不散<b>ｏ</b>如入禪定<b>ｏ</b>又聞其言<b>ｏ</b>善哉<b>ｏ</b>善哉<b>ｏ</b>釋迦牟尼佛<b>ｏ</b>快說是法華經<b>ｏ</b>我為聽是經故而來至此<b>ｏ</b>爾時四眾等<b>ｏ</b>見過去無量千萬億劫滅度佛說如是言<b>ｏ</b>歎未曾有<b>ｏ</b>以天寶華聚<b>ｏ</b>散多寶佛及釋迦牟尼佛上<br>
				<br>
				爾時多寶佛<b>ｏ</b>於寶塔中分半座與釋迦牟尼佛<b>ｏ</b>而作是言<b>ｏ</b>釋迦牟尼佛<b>ｏ</b>可就此座<b>ｏ</b>即時釋迦牟尼佛入其塔中<b>ｏ</b>坐其半座<b>ｏ</b>結加趺坐<b>ｏ</b>爾時<b>ｏ</b>大眾見二如來在七寶塔中師子座上<b>ｏ</b>結加趺坐<b>ｏ</b>各作是念<b>ｏ</b>佛座高遠<b>ｏ</b>唯願如來以神通力<b>ｏ</b>令我等輩俱處虛空<b>ｏ</b>即時釋迦牟尼佛<b>ｏ</b>以神通力<b>ｏ</b>接諸大眾皆在虛空<b>ｏ</b>以大音聲普告四眾<b>ｏ</b>誰能於此娑婆國土廣說妙法華經<b>ｏ</b>今正是時<b>ｏ</b>如來不久當入涅槃<b>ｏ</b>佛欲以此妙法華經付囑有在<br>
				<br>
				爾時世尊欲重宣此義<b>ｏ</b>而說偈言<br>
				<br>
				聖主世尊　雖久滅度　在寶塔中<br>
				尚為法來　諸人云何　不勤為法<br>
				此佛滅度　無央數劫　處處聽法<br>
				以難遇故　彼佛本願　我滅度後<br>
				在在所往　常為聽法　又我分身<br>
				無量諸佛　如恒沙等　來欲聽法<br>
				及見滅度　多寶如來　各捨妙土<br>
				及弟子眾　天人龍神　諸供養事<br>
				令法久住　故來至此　為坐諸佛<br>
				以神通力　移無量眾　令國清淨<br>
				諸佛各各　詣寶樹下　如清淨池<br>
				蓮華莊嚴　其寶樹下　諸師子座<br>
				佛坐其上　光明嚴飾　如夜闇中<br>
				燃大炬火　身出妙香　遍十方國<br>
				眾生蒙薰　喜不自勝　譬如大風<br>
				吹小樹枝　以是方便　令法久住<br>
				告諸大眾　我滅度後　誰能護持<br>
				讀說斯經　今於佛前　自說誓言<br>
				其多寶佛　雖久滅度　以大誓願<br>
				而師子吼　多寶如來　及與我身<br>
				所集化佛　當知此意　諸佛子等<br>
				誰能護法　當發大願　令得久住<br>
				其有能護　此經法者　則為供養<br>
				我及多寶　此多寶佛　處於寶塔<br>
				常遊十方　為是經故　亦復供養<br>
				諸來化佛　莊嚴光飾　諸世界者<br>
				若說此經　則為見我　多寶如來<br>
				及諸化佛　諸善男子　各諦思惟<br>
				此為難事　宜發大願　諸餘經典<br>
				數如恒沙　雖說此等　未足為難<br>
				若接須彌　擲置他方　無數佛土<br>
				亦未為難　若以足指　動大千界<br>
				遠擲他國　亦未為難　若立有頂<br>
				為眾演說　無量餘經　亦未為難<br>
				若佛滅後　於惡世中　能說此經<br>
				是則為難　假使有人　手把虛空<br>
				而以遊行　亦未為難　於我滅後<br>
				若自書持　若使人書　是則為難<br>
				若以大地　置足甲上　昇於梵天<br>
				亦未為難　佛滅度後　於惡世中<br>
				暫讀此經　是則為難　假使劫燒<br>
				擔負乾草　入中不燒　亦未為難<br>
				我滅度後　若持此經　為一人說<br>
				是則為難　若持八萬　四千法藏<br>
				十二部經　為人演說　令諸聽者<br>
				得六神通　雖能如是　亦未為難<br>
				於我滅後　聽受此經　問其義趣<br>
				是則為難　若人說法　令千萬億<br>
				無量無數　恒沙眾生　得阿羅漢<br>
				具六神通　雖有是益　亦未為難<br>
				於我滅後　若能奉持　如斯經典<br>
				是則為難　我為佛道　於無量土<br>
				從始至今　廣說諸經　而於其中<br>
				此經第一　若有能持　則持佛身<br>
				諸善男子　於我滅後　誰能受持<br>
				讀誦此經　今於佛前　自說誓言<br>
				此經難持　若暫持者　我則歡喜<br>
				諸佛亦然　如是之人　諸佛所歎<br>
				是則勇猛　是則精進　是名持戒<br>
				行頭陀者　則為疾得　無上佛道<br>
				能於來世　讀持此經　是真佛子<br>
				住淳善地　佛滅度後　能解其義<br>
				是諸天人　世間之眼　於恐畏世<br>
				能須臾說　一切天人　皆應供養
			</p>
		</section>
		<hr>
		<section>
			<h3>提婆達多品第十二</h3>
			<p>
				爾時佛告諸菩薩及天人四眾<b>ｏ</b>吾於過去無量劫中<b>ｏ</b>求法華經<b>ｏ</b>無有懈惓<b>ｏ</b>於多劫中常作國王<b>ｏ</b>發願求於無上菩提<b>ｏ</b>心不退轉<b>ｏ</b>為欲滿足六波羅蜜<b>ｏ</b>勤行布施<b>ｏ</b>心無悋惜<b>ｏ</b>象<b>ｏ</b>馬<b>ｏ</b>七珍<b>ｏ</b>國<b>ｏ</b>城<b>ｏ</b>妻<b>ｏ</b>子<b>ｏ</b>奴婢<b>ｏ</b>僕從<b>ｏ</b>頭<b>ｏ</b>目<b>ｏ</b>髓<b>ｏ</b>腦<b>ｏ</b>身<b>ｏ</b>肉<b>ｏ</b>手<b>ｏ</b>足<b>ｏ</b>不惜軀命<b>ｏ</b>時世人民壽命無量<b>ｏ</b>為於法故<b>ｏ</b>捐捨國位<b>ｏ</b>委政太子<b>ｏ</b>擊鼓宣令四方求法<b>ｏ</b>誰能為我說大乘者<b>ｏ</b>吾當終身供給走使<b>ｏ</b>時有仙人來白王言<b>ｏ</b>我有大乘<b>ｏ</b>名妙法華經<b>ｏ</b>若不違我<b>ｏ</b>當為宣說<b>ｏ</b>王聞仙言<b>ｏ</b>歡喜踊躍<b>ｏ</b>即隨仙人<b>ｏ</b>供給所須<b>ｏ</b>採菓<b>ｏ</b>汲水<b>ｏ</b>拾薪<b>ｏ</b>設食<b>ｏ</b>乃至以身而為床座<b>ｏ</b>身心無惓<b>ｏ</b>于時奉事<b>ｏ</b>經於千歲<b>ｏ</b>為於法故<b>ｏ</b>精勤給侍<b>ｏ</b>令無所乏<br>
				<br>
				爾時世尊欲重宣此義<b>ｏ</b>而說偈言<br>
				<br>
				我念過去劫　為求大法故<br>
				雖作世國王　不貪五欲樂<br>
				搥鍾告四方　誰有大法者<br>
				若為我解說　身當為奴僕<br>
				時有阿私仙　來白於大王<br>
				我有微妙法　世間所希有<br>
				若能修行者　吾當為汝說<br>
				時王聞仙言　心生大喜悅<br>
				即便隨仙人　供給於所須<br>
				採薪及菓蓏　隨時恭敬與<br>
				情存妙法故　身心無懈惓<br>
				普為諸眾生　勤求於大法<br>
				亦不為己身　及以五欲樂<br>
				故為大國王　勤求獲此法<br>
				遂致得成佛　今故為汝說<br>
				<br>
				佛告諸比丘<b>ｏ</b>爾時王者<b>ｏ</b>則我身是<b>ｏ</b>時仙人者<b>ｏ</b>今提婆達多是<b>ｏ</b>由提婆達多善知識故<b>ｏ</b>令我具足六波羅蜜<b>ｏ</b>慈悲喜捨<b>ｏ</b>三十二相<b>ｏ</b>八十種好<b>ｏ</b>紫磨金色<b>ｏ</b>十力<b>ｏ</b>四無所畏<b>ｏ</b>四攝法<b>ｏ</b>十八不共神通道力<b>ｏ</b>成等正覺<b>ｏ</b>廣度眾生<b>ｏ</b>皆因提婆達多善知識故<br>
				<br>
				告諸四眾<b>ｏ</b>提婆達多却後過無量劫<b>ｏ</b>當得成佛<b>ｏ</b>號曰天王如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>世界名天道<b>ｏ</b>時天王佛住世二十中劫<b>ｏ</b>廣為眾生說於妙法<b>ｏ</b>恒河沙眾生得阿羅漢果<b>ｏ</b>無量眾生發緣覺心<b>ｏ</b>恒河沙眾生發無上道心<b>ｏ</b>得無生忍<b>ｏ</b>至不退轉<b>ｏ</b>時天王佛般涅槃後<b>ｏ</b>正法住世二十中劫<b>ｏ</b>全身舍利起七寶塔<b>ｏ</b>高六十由旬<b>ｏ</b>縱廣四十由旬<b>ｏ</b>諸天人民<b>ｏ</b>悉以雜華<b>ｏ</b>末香<b>ｏ</b>燒香<b>ｏ</b>塗香<b>ｏ</b>衣服<b>ｏ</b>瓔珞<b>ｏ</b>幢幡<b>ｏ</b>寶蓋<b>ｏ</b>伎樂<b>ｏ</b>歌頌<b>ｏ</b>禮拜供養七寶妙塔<b>ｏ</b>無量眾生得阿羅漢果<b>ｏ</b>無量眾生悟辟支佛<b>ｏ</b>不可思議眾生發菩提心<b>ｏ</b>至不退轉<br>
				<br>
				佛告諸比丘<b>ｏ</b>未來世中<b>ｏ</b>若有善男子<b>ｏ</b>善女人<b>ｏ</b>聞妙法華經提婆達多品<b>ｏ</b>淨心信敬不生疑惑者<b>ｏ</b>不墮地獄<b>ｏ</b>餓鬼<b>ｏ</b>畜生<b>ｏ</b>生十方佛前<b>ｏ</b>所生之處<b>ｏ</b>常聞此經<b>ｏ</b>若生人天中<b>ｏ</b>受勝妙樂<b>ｏ</b>若在佛前<b>ｏ</b>蓮華化生<br>
				<br>
				於時下方多寶世尊所從菩薩<b>ｏ</b>名曰智積<b>ｏ</b>白多寶佛<b>ｏ</b>當還本土<b>ｏ</b>釋迦牟尼佛告智積曰<b>ｏ</b>善男子<b>ｏ</b>且待須臾<b>ｏ</b>此有菩薩<b>ｏ</b>名文殊師利<b>ｏ</b>可與相見<b>ｏ</b>論說妙法<b>ｏ</b>可還本土<br>
				<br>
				爾時文殊師利<b>ｏ</b>坐千葉蓮華<b>ｏ</b>大如車輪<b>ｏ</b>俱來菩薩亦坐寶蓮華<b>ｏ</b>從於大海娑竭羅龍宮自然踊出<b>ｏ</b>住虛空中<b>ｏ</b>詣靈鷲山<b>ｏ</b>從蓮華下<b>ｏ</b>至於佛所<b>ｏ</b>頭面敬禮二世尊足<b>ｏ</b>修敬已畢<b>ｏ</b>往智積所<b>ｏ</b>共相慰問<b>ｏ</b>却坐一面<br>
				<br>
				智積菩薩問文殊師利<b>ｏ</b>仁往龍宮<b>ｏ</b>所化眾生<b>ｏ</b>其數幾何<br>
				<br>
				文殊師利言<b>ｏ</b>其數無量<b>ｏ</b>不可稱計<b>ｏ</b>非口所宣<b>ｏ</b>非心所測<b>ｏ</b>且待須臾<b>ｏ</b>自當有證<b>ｏ</b>所言未竟<b>ｏ</b>無數菩薩坐寶蓮華<b>ｏ</b>從海踊出<b>ｏ</b>詣靈鷲山<b>ｏ</b>住在虛空<b>ｏ</b>此諸菩薩<b>ｏ</b>皆是文殊師利之所化度<b>ｏ</b>具菩薩行<b>ｏ</b>皆共論說六波羅蜜<b>ｏ</b>本聲聞人<b>ｏ</b>在虛空中說聲聞行<b>ｏ</b>今皆修行大乘空義<b>ｏ</b>文殊師利謂智積曰<b>ｏ</b>於海教化<b>ｏ</b>其事如是<br>
				<br>
				爾時智積菩薩<b>ｏ</b>以偈讚曰<br>
				<br>
				大智德勇健　化度無量眾<br>
				今此諸大會　及我皆已見<br>
				演暢實相義　開闡一乘法<br>
				廣導諸眾生　令速成菩提<br>
				<br>
				文殊師利言<b>ｏ</b>我於海中<b>ｏ</b>唯常宣說妙法華經<br>
				<br>
				智積問文殊師利言<b>ｏ</b>此經甚深微妙<b>ｏ</b>諸經中寶<b>ｏ</b>世所希有<b>ｏ</b>頗有眾生<b>ｏ</b>勤加精進<b>ｏ</b>修行此經<b>ｏ</b>速得佛不<br>
				<br>
				文殊師利言<b>ｏ</b>有娑竭羅龍王女<b>ｏ</b>年始八歲<b>ｏ</b>智慧利根<b>ｏ</b>善知眾生諸根行業<b>ｏ</b>得陀羅尼<b>ｏ</b>諸佛所說甚深祕藏<b>ｏ</b>悉能受持<b>ｏ</b>深入禪定<b>ｏ</b>了達諸法<b>ｏ</b>於剎那頃發菩提心<b>ｏ</b>得不退轉<b>ｏ</b>辯才無礙<b>ｏ</b>慈念眾生<b>ｏ</b>猶如赤子<b>ｏ</b>功德具足<b>ｏ</b>心念口演<b>ｏ</b>微妙廣大<b>ｏ</b>慈悲仁讓<b>ｏ</b>志意和雅<b>ｏ</b>能至菩提<br>
				<br>
				智積菩薩言<b>ｏ</b>我見釋迦如來<b>ｏ</b>於無量劫難行苦行<b>ｏ</b>積功累德<b>ｏ</b>求菩提道<b>ｏ</b>未曾止息<b>ｏ</b>觀三千大千世界<b>ｏ</b>乃至無有如芥子許非是菩薩捨身命處<b>ｏ</b>為眾生故<b>ｏ</b>然後乃得成菩提道<b>ｏ</b>不信此女於須臾頃<b>ｏ</b>便成正覺<br>
				<br>
				言論未訖<b>ｏ</b>時龍王女忽現於前<b>ｏ</b>頭面禮敬<b>ｏ</b>却住一面<b>ｏ</b>以偈讚曰<br>
				<br>
				深達罪福相　遍照於十方<br>
				微妙淨法身　具相三十二<br>
				以八十種好　用莊嚴法身<br>
				天人所戴仰　龍神咸恭敬<br>
				一切眾生類　無不宗奉者<br>
				又聞成菩提　唯佛當證知<br>
				我闡大乘教　度脫苦眾生<br>
				<br>
				時舍利弗語龍女言<b>ｏ</b>汝謂不久得無上道<b>ｏ</b>是事難信<b>ｏ</b>所以者何<b>ｏ</b>女身垢穢<b>ｏ</b>非是法器<b>ｏ</b>云何能得無上菩提<b>ｏ</b>佛道懸曠<b>ｏ</b>經無量劫勤苦積行<b>ｏ</b>具修諸度<b>ｏ</b>然後乃成<b>ｏ</b>又女人身猶有五障<b>ｏ</b>一者<b>ｏ</b>不得作梵天王<b>ｏ</b>二者<b>ｏ</b>帝釋<b>ｏ</b>三者<b>ｏ</b>魔王<b>ｏ</b>四者<b>ｏ</b>轉輪聖王<b>ｏ</b>五者<b>ｏ</b>佛身<b>ｏ</b>云何女身速得成佛<br>
				<br>
				爾時龍女有一寶珠<b>ｏ</b>價直三千大千世界<b>ｏ</b>持以上佛<b>ｏ</b>佛即受之<b>ｏ</b>龍女謂智積菩薩<b>ｏ</b>尊者舍利弗言<b>ｏ</b>我獻寶珠<b>ｏ</b>世尊納受<b>ｏ</b>是事疾不<br>
				<br>
				答言<b>ｏ</b>甚疾<br>
				<br>
				女言<b>ｏ</b>以汝神力<b>ｏ</b>觀我成佛<b>ｏ</b>復速於此<br>
				<br>
				當時眾會<b>ｏ</b>皆見龍女忽然之間變成男子<b>ｏ</b>具菩薩行<b>ｏ</b>即往南方無垢世界<b>ｏ</b>坐寶蓮華<b>ｏ</b>成等正覺<b>ｏ</b>三十二相<b>ｏ</b>八十種好<b>ｏ</b>普為十方一切眾生演說妙法<br>
				<br>
				爾時娑婆世界<b>ｏ</b>菩薩<b>ｏ</b>聲聞<b>ｏ</b>天龍八部<b>ｏ</b>人與非人<b>ｏ</b>皆遙見彼龍女成佛<b>ｏ</b>普為時會人天說法<b>ｏ</b>心大歡喜<b>ｏ</b>悉遙敬禮<b>ｏ</b>無量眾生<b>ｏ</b>聞法解悟<b>ｏ</b>得不退轉<b>ｏ</b>無量眾生<b>ｏ</b>得受道記<b>ｏ</b>無垢世界<b>ｏ</b>六反震動<b>ｏ</b>娑婆世界<b>ｏ</b>三千眾生住不退地<b>ｏ</b>三千眾生發菩提心而得受記<b>ｏ</b>智積菩薩及舍利弗<b>ｏ</b>一切眾會<b>ｏ</b>默然信受
			</p>
		</section>
		<hr>
		<section>
			<h3>勸持品第十三</h3>
			<p>
				爾時藥王菩薩摩訶薩及大樂說菩薩摩訶薩<b>ｏ</b>與二萬菩薩眷屬俱<b>ｏ</b>皆於佛前作是誓言<b>ｏ</b>唯願世尊不以為慮<b>ｏ</b>我等於佛滅後<b>ｏ</b>當奉持<b>ｏ</b>讀誦<b>ｏ</b>說此經典<b>ｏ</b>後惡世眾生<b>ｏ</b>善根轉少<b>ｏ</b>多增上慢<b>ｏ</b>貪利供養<b>ｏ</b>增不善根<b>ｏ</b>遠離解脫<b>ｏ</b>雖難可教化<b>ｏ</b>我等當起大忍力<b>ｏ</b>讀誦此經<b>ｏ</b>持說<b>ｏ</b>書寫<b>ｏ</b>種種供養<b>ｏ</b>不惜身命<br>
				<br>
				爾時眾中五百阿羅漢得受記者<b>ｏ</b>白佛言<b>ｏ</b>世尊<b>ｏ</b>我等亦自誓願<b>ｏ</b>於異國土<b>ｏ</b>廣說此經<br>
				<br>
				復有學<b>ｏ</b>無學八千人<b>ｏ</b>得受記者<b>ｏ</b>從座而起<b>ｏ</b>合掌向佛作是誓言<b>ｏ</b>世尊<b>ｏ</b>我等亦當於他國土廣說此經<b>ｏ</b>所以者何<b>ｏ</b>是娑婆國中<b>ｏ</b>人多弊惡<b>ｏ</b>懷增上慢<b>ｏ</b>功德淺薄<b>ｏ</b>瞋濁諂曲<b>ｏ</b>心不實故<br>
				<br>
				爾時佛姨母摩訶波闍波提比丘尼<b>ｏ</b>與學<b>ｏ</b>無學比丘尼六千人俱<b>ｏ</b>從座而起<b>ｏ</b>一心合掌<b>ｏ</b>瞻仰尊顏<b>ｏ</b>目不暫捨<b>ｏ</b>於時世尊告憍曇彌<b>ｏ</b>何故憂色而視如來<b>ｏ</b>汝心將無謂我不說汝名<b>ｏ</b>授阿耨多羅三藐三菩提記耶<b>ｏ</b>憍曇彌<b>ｏ</b>我先總說一切聲聞皆已授記<b>ｏ</b>今汝欲知記者<b>ｏ</b>將來之世<b>ｏ</b>當於六萬八千億諸佛法中為大法師<b>ｏ</b>及六千學<b>ｏ</b>無學比丘尼俱為法師<b>ｏ</b>汝如是漸漸具菩薩道<b>ｏ</b>當得作佛<b>ｏ</b>號一切眾生喜見如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>憍曇彌<b>ｏ</b>是一切眾生喜見佛及六千菩薩<b>ｏ</b>轉次授記得阿耨多羅三藐三菩提<br>
				<br>
				爾時羅睺羅母耶輸陀羅比丘尼作是念<b>ｏ</b>世尊於授記中<b>ｏ</b>獨不說我名<br>
				<br>
				佛告耶輸陀羅<b>ｏ</b>汝於來世百千萬億諸佛法中修菩薩行<b>ｏ</b>為大法師<b>ｏ</b>漸具佛道<b>ｏ</b>於善國中當得作佛<b>ｏ</b>號具足千萬光相如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>佛壽無量阿僧祇劫<br>
				<br>
				爾時摩訶波闍波提比丘尼及耶輸陀羅比丘尼<b>ｏ</b>并其眷屬<b>ｏ</b>皆大歡喜<b>ｏ</b>得未曾有<b>ｏ</b>即於佛前而說偈言<br>
				<br>
				世尊導師　安隱天人　我等聞記<br>
				心安具足<br>
				<br>
				諸比丘尼說是偈已<b>ｏ</b>白佛言<b>ｏ</b>世尊<b>ｏ</b>我等亦能於他方國土廣宣此經<br>
				<br>
				爾時世尊視八十萬億那由他諸菩薩摩訶薩<b>ｏ</b>是諸菩薩<b>ｏ</b>皆是阿惟越致<b>ｏ</b>轉不退法輪<b>ｏ</b>得諸陀羅尼<b>ｏ</b>即從座起<b>ｏ</b>至於佛前<b>ｏ</b>一心合掌<b>ｏ</b>而作是念<b>ｏ</b>若世尊告勅我等持說此經者<b>ｏ</b>當如佛教<b>ｏ</b>廣宣斯法<b>ｏ</b>復作是念<b>ｏ</b>佛今默然<b>ｏ</b>不見告勅<b>ｏ</b>我當云何<b>ｏ</b>時諸菩薩敬順佛意<b>ｏ</b>并欲自滿本願<b>ｏ</b>便於佛前<b>ｏ</b>作師子吼而發誓言<b>ｏ</b>世尊<b>ｏ</b>我等於如來滅後<b>ｏ</b>周旋往返十方世界<b>ｏ</b>能令眾生書寫此經<b>ｏ</b>受持<b>ｏ</b>讀誦<b>ｏ</b>解說其義<b>ｏ</b>如法修行<b>ｏ</b>正憶念<b>ｏ</b>皆是佛之威力<b>ｏ</b>唯願世尊<b>ｏ</b>在於他方遙見守護<br>
				<br>
				即時諸菩薩俱同發聲<b>ｏ</b>而說偈言<br>
				<br>
				唯願不為慮　於佛滅度後<br>
				恐怖惡世中　我等當廣說<br>
				有諸無智人　惡口罵詈等<br>
				及加刀杖者　我等皆當忍<br>
				惡世中比丘　邪智心諂曲<br>
				未得謂為得　我慢心充滿<br>
				或有阿練若　納衣在空閑<br>
				自謂行真道　輕賤人間者<br>
				貪著利養故　與白衣說法<br>
				為世所恭敬　如六通羅漢<br>
				是人懷惡心　常念世俗事<br>
				假名阿練若　好出我等過<br>
				而作如是言　此諸比丘等<br>
				為貪利養故　說外道論議<br>
				自作此經典　誑惑世間人<br>
				為求名聞故　分別於是經<br>
				常在大眾中　欲毀我等故<br>
				向國王大臣　婆羅門居士<br>
				及餘比丘眾　誹謗說我惡<br>
				謂是邪見人　說外道論議<br>
				我等敬佛故　悉忍是諸惡<br>
				為斯所輕言　汝等皆是佛<br>
				如此輕慢言　皆當忍受之<br>
				濁劫惡世中　多有諸恐怖<br>
				惡鬼入其身　罵詈毀辱我<br>
				我等敬信佛　當著忍辱鎧<br>
				為說是經故　忍此諸難事<br>
				我不愛身命　但惜無上道<br>
				我等於來世　護持佛所囑<br>
				世尊自當知　濁世惡比丘<br>
				不知佛方便　隨宜所說法<br>
				惡口而顰蹙　數數見擯出<br>
				遠離於塔寺　如是等眾惡<br>
				念佛告勅故　皆當忍是事<br>
				諸聚落城邑　其有求法者<br>
				我皆到其所　說佛所囑法<br>
				我是世尊使　處眾無所畏<br>
				我當善說法　願佛安隱住<br>
				我於世尊前　諸來十方佛<br>
				發如是誓言　佛自知我心
			</p>
		</section>
		<hr>
		<section>
			<h3>安樂行品第十四</h3>
			<p>
				爾時文殊師利法王子菩薩摩訶薩白佛言<b>ｏ</b>世尊<b>ｏ</b>是諸菩薩<b>ｏ</b>甚為難有<b>ｏ</b>敬順佛故<b>ｏ</b>發大誓願<b>ｏ</b>於後惡世<b>ｏ</b>護持讀說是法華經<b>ｏ</b>世尊<b>ｏ</b>菩薩摩訶薩於後惡世<b>ｏ</b>云何能說是經<br>
				<br>
				佛告文殊師利<b>ｏ</b>若菩薩摩訶薩<b>ｏ</b>於後惡世欲說是經<b>ｏ</b>當安住四法<b>ｏ</b>一者<b>ｏ</b>安住菩薩行處及親近處<b>ｏ</b>能為眾生演說是經<br>
				<br>
				文殊師利<b>ｏ</b>云何名菩薩摩訶薩行處<b>ｏ</b>若菩薩摩訶薩住忍辱地<b>ｏ</b>柔和善順而不卒暴<b>ｏ</b>心亦不驚<b>ｏ</b>又復於法無所行<b>ｏ</b>而觀諸法如實相<b>ｏ</b>亦不行不分別<b>ｏ</b>是名菩薩摩訶薩行處<b>ｏ</b>云何名菩薩摩訶薩親近處<b>ｏ</b>菩薩摩訶薩不親近國王<b>ｏ</b>王子<b>ｏ</b>大臣<b>ｏ</b>官長<b>ｏ</b>不親近諸外道梵志<b>ｏ</b>尼揵子等<b>ｏ</b>及造世俗文筆<b>ｏ</b>讚詠外書<b>ｏ</b>及路伽耶陀<b>ｏ</b>逆路伽耶陀者<b>ｏ</b>亦不親近諸有兇戲<b>ｏ</b>相扠相撲<b>ｏ</b>及那羅等種種變現之戲<b>ｏ</b>又不親近旃陀羅<b>ｏ</b>及畜猪羊鷄狗<b>ｏ</b>畋獵漁捕諸惡律儀<b>ｏ</b>如是人等<b>ｏ</b>或時來者<b>ｏ</b>則為說法<b>ｏ</b>無所悕望<b>ｏ</b>又不親近求聲聞比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>亦不問訊<b>ｏ</b>若於房中<b>ｏ</b>若經行處<b>ｏ</b>若在講堂中<b>ｏ</b>不共住止<b>ｏ</b>或時來者<b>ｏ</b>隨宜說法<b>ｏ</b>無所悕求<br>
				<br>
				文殊師利<b>ｏ</b>又菩薩摩訶薩不應於女人身<b>ｏ</b>取能生欲想相而為說法<b>ｏ</b>亦不樂見<b>ｏ</b>若入他家<b>ｏ</b>不與小女<b>ｏ</b>處女<b>ｏ</b>寡女等共語<b>ｏ</b>亦復不近五種不男之人以為親厚<b>ｏ</b>不獨入他家<b>ｏ</b>若有因緣須獨入時<b>ｏ</b>但一心念佛<b>ｏ</b>若為女人說法<b>ｏ</b>不露齒笑<b>ｏ</b>不現胸臆<b>ｏ</b>乃至為法猶不親厚<b>ｏ</b>況復餘事<b>ｏ</b>不樂畜年少弟子<b>ｏ</b>沙彌<b>ｏ</b>小兒<b>ｏ</b>亦不樂與同師<b>ｏ</b>常好坐禪<b>ｏ</b>在於閑處<b>ｏ</b>修攝其心<b>ｏ</b>文殊師利<b>ｏ</b>是名初親近處<br>
				<br>
				復次<b>ｏ</b>菩薩摩訶薩觀一切法空<b>ｏ</b>如實相<b>ｏ</b>不顛倒<b>ｏ</b>不動<b>ｏ</b>不退<b>ｏ</b>不轉<b>ｏ</b>如虛空<b>ｏ</b>無所有性<b>ｏ</b>一切語言道斷<b>ｏ</b>不生<b>ｏ</b>不出<b>ｏ</b>不起<b>ｏ</b>無名<b>ｏ</b>無相<b>ｏ</b>實無所有<b>ｏ</b>無量<b>ｏ</b>無邊<b>ｏ</b>無礙<b>ｏ</b>無障<b>ｏ</b>但以因緣有<b>ｏ</b>從顛倒生故說<b>ｏ</b>常樂觀如是法相<b>ｏ</b>是名菩薩摩訶薩第二親近處<br>
				<br>
				爾時世尊欲重宣此義<b>ｏ</b>而說偈言<br>
				<br>
				若有菩薩　於後惡世　無怖畏心<br>
				欲說是經　應入行處　及親近處<br>
				常離國王　及國王子　大臣官長<br>
				兇險戲者　及旃陀羅　外道梵志<br>
				亦不親近　增上慢人　貪著小乘<br>
				三藏學者　破戒比丘　名字羅漢<br>
				及比丘尼　好戲笑者　深著五欲<br>
				求現滅度　諸優婆夷　皆勿親近<br>
				若是人等　以好心來　到菩薩所<br>
				為聞佛道　菩薩則以　無所畏心<br>
				不懷悕望　而為說法　寡女處女<br>
				及諸不男　皆勿親近　以為親厚<br>
				亦莫親近　屠兒魁膾　畋獵漁捕<br>
				為利殺害　販肉自活　衒賣女色<br>
				如是之人　皆勿親近　兇險相撲<br>
				種種嬉戲　諸婬女等　盡勿親近<br>
				莫獨屏處　為女說法　若說法時<br>
				無得戲笑　入里乞食　將一比丘<br>
				若無比丘　一心念佛　是則名為<br>
				行處近處　以此二處　能安樂說<br>
				又復不行　上中下法　有為無為<br>
				實不實法　亦不分別　是男是女<br>
				不得諸法　不知不見　是則名為<br>
				菩薩行處　一切諸法　空無所有<br>
				無有常住　亦無起滅　是名智者<br>
				所親近處　顛倒分別　諸法有無<br>
				是實非實　是生非生　在於閑處<br>
				修攝其心　安住不動　如須彌山<br>
				觀一切法　皆無所有　猶如虛空<br>
				無有堅固　不生不出　不動不退<br>
				常住一相　是名近處　若有比丘<br>
				於我滅後　入是行處　及親近處<br>
				說斯經時　無有怯弱　菩薩有時<br>
				入於靜室　以正憶念　隨義觀法<br>
				從禪定起　為諸國王　王子臣民<br>
				婆羅門等　開化演暢　說斯經典<br>
				其心安隱　無有怯弱　文殊師利<br>
				是名菩薩　安住初法　能於後世<br>
				說法華經<br>
				<br>
				又<b>ｏ</b>文殊師利<b>ｏ</b>如來滅後<b>ｏ</b>於末法中欲說是經<b>ｏ</b>應住安樂行<b>ｏ</b>若口宣說<b>ｏ</b>若讀經時<b>ｏ</b>不樂說人及經典過<b>ｏ</b>亦不輕慢諸餘法師<b>ｏ</b>不說他人好惡<b>ｏ</b>長短<b>ｏ</b>於聲聞人<b>ｏ</b>亦不稱名說其過惡<b>ｏ</b>亦不稱名讚歎其美<b>ｏ</b>又亦不生怨嫌之心<b>ｏ</b>善修如是安樂心故<b>ｏ</b>諸有聽者不逆其意<b>ｏ</b>有所難問<b>ｏ</b>不以小乘法答<b>ｏ</b>但以大乘而為解說<b>ｏ</b>令得一切種智<br>
				<br>
				爾時世尊欲重宣此義<b>ｏ</b>而說偈言<br>
				<br>
				菩薩常樂　安隱說法　於清淨地<br>
				而施床座　以油塗身　澡浴塵穢<br>
				著新淨衣　內外俱淨　安處法座<br>
				隨問為說　若有比丘　及比丘尼<br>
				諸優婆塞　及優婆夷　國王王子<br>
				群臣士民　以微妙義　和顏為說<br>
				若有難問　隨義而答　因緣譬喻<br>
				敷演分別　以是方便　皆使發心<br>
				漸漸增益　入於佛道　除嬾惰意<br>
				及懈怠想　離諸憂惱　慈心說法<br>
				晝夜常說　無上道教　以諸因緣<br>
				無量譬喻　開示眾生　咸令歡喜<br>
				衣服臥具　飲食醫藥　而於其中<br>
				無所悕望　但一心念　說法因緣<br>
				願成佛道　令眾亦爾　是則大利<br>
				安樂供養　我滅度後　若有比丘<br>
				能演說斯　妙法華經　心無嫉恚<br>
				諸惱障礙　亦無憂愁　及罵詈者<br>
				又無怖畏　加刀杖等　亦無擯出<br>
				安住忍故　智者如是　善修其心<br>
				能住安樂　如我上說　其人功德<br>
				千萬億劫　算數譬喻　說不能盡<br>
				<br>
				又<b>ｏ</b>文殊師利<b>ｏ</b>菩薩摩訶薩<b>ｏ</b>於後末世法欲滅時<b>ｏ</b>受持<b>ｏ</b>讀誦斯經典者<b>ｏ</b>無懷嫉妬謟誑之心<b>ｏ</b>亦勿輕罵學佛道者<b>ｏ</b>求其長短<b>ｏ</b>若比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>求聲聞者<b>ｏ</b>求辟支佛者<b>ｏ</b>求菩薩道者<b>ｏ</b>無得惱之<b>ｏ</b>令其疑悔<b>ｏ</b>語其人言<b>ｏ</b>汝等去道甚遠<b>ｏ</b>終不能得一切種智<b>ｏ</b>所以者何<b>ｏ</b>汝是放逸之人<b>ｏ</b>於道懈怠故<b>ｏ</b>又亦不應戲論諸法<b>ｏ</b>有所諍競<b>ｏ</b>當於一切眾生起大悲想<b>ｏ</b>於諸如來起慈父想<b>ｏ</b>於諸菩薩起大師想<b>ｏ</b>於十方諸大菩薩<b>ｏ</b>常應深心恭敬禮拜<b>ｏ</b>於一切眾生<b>ｏ</b>平等說法<b>ｏ</b>以順法故<b>ｏ</b>不多不少<b>ｏ</b>乃至深愛法者<b>ｏ</b>亦不為多說<br>
				<br>
				文殊師利<b>ｏ</b>是菩薩摩訶薩<b>ｏ</b>於後末世法欲滅時<b>ｏ</b>有成就是第三安樂行者<b>ｏ</b>說是法時<b>ｏ</b>無能惱亂<b>ｏ</b>得好同學共讀誦是經<b>ｏ</b>亦得大眾而來聽受<b>ｏ</b>聽已能持<b>ｏ</b>持已能誦<b>ｏ</b>誦已能說<b>ｏ</b>說已能書<b>ｏ</b>若使人書<b>ｏ</b>供養經卷<b>ｏ</b>恭敬<b>ｏ</b>尊重<b>ｏ</b>讚歎<br>
				<br>
				爾時世尊欲重宣此義<b>ｏ</b>而說偈言<br>
				<br>
				若欲說是經　當捨嫉恚慢<br>
				謟誑邪偽心　常修質直行<br>
				不輕蔑於人　亦不戲論法<br>
				不令他疑悔　云汝不得佛<br>
				是佛子說法　常柔和能忍<br>
				慈悲於一切　不生懈怠心<br>
				十方大菩薩　愍眾故行道<br>
				應生恭敬心　是則我大師<br>
				於諸佛世尊　生無上父想<br>
				破於憍慢心　說法無障礙<br>
				第三法如是　智者應守護<br>
				一心安樂行　無量眾所敬<br>
				<br>
				又<b>ｏ</b>文殊師利<b>ｏ</b>菩薩摩訶薩<b>ｏ</b>於後末世法欲滅時<b>ｏ</b>有持是法華經者<b>ｏ</b>於在家<b>ｏ</b>出家人中生大慈心<b>ｏ</b>於非菩薩人中生大悲心<b>ｏ</b>應作是念<b>ｏ</b>如是之人<b>ｏ</b>則為大失<b>ｏ</b>如來方便隨宜說法<b>ｏ</b>不聞不知不覺<b>ｏ</b>不問不信不解<b>ｏ</b>其人雖不問不信不解是經<b>ｏ</b>我得阿耨多羅三藐三菩提時<b>ｏ</b>隨在何地<b>ｏ</b>以神通力<b>ｏ</b>智慧力引之<b>ｏ</b>令得住是法中<b>ｏ</b>文殊師利<b>ｏ</b>是菩薩摩訶薩<b>ｏ</b>於如來滅後<b>ｏ</b>有成就此第四法者<b>ｏ</b>說是法時<b>ｏ</b>無有過失<b>ｏ</b>常為比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>國王<b>ｏ</b>王子<b>ｏ</b>大臣<b>ｏ</b>人民<b>ｏ</b>婆羅門<b>ｏ</b>居士等<b>ｏ</b>供養恭敬<b>ｏ</b>尊重讚歎<b>ｏ</b>虛空諸天<b>ｏ</b>為聽法故亦常隨侍<b>ｏ</b>若在聚落<b>ｏ</b>城邑<b>ｏ</b>空閑林中<b>ｏ</b>有人來欲難問者<b>ｏ</b>諸天晝夜常為法故而衛護之<b>ｏ</b>能令聽者皆得歡喜<b>ｏ</b>所以者何<b>ｏ</b>此經是一切過去<b>ｏ</b>未來<b>ｏ</b>現在諸佛神力所護故<b>ｏ</b>文殊師利<b>ｏ</b>是法華經<b>ｏ</b>於無量國中<b>ｏ</b>乃至名字不可得聞<b>ｏ</b>何況得見受持讀誦<br>
				<br>
				文殊師利<b>ｏ</b>譬如強力轉輪聖王<b>ｏ</b>欲以威勢降伏諸國<b>ｏ</b>而諸小王不順其命<b>ｏ</b>時轉輪王起種種兵而往討罰<b>ｏ</b>王見兵眾戰有功者<b>ｏ</b>即大歡喜<b>ｏ</b>隨功賞賜<b>ｏ</b>或與田宅<b>ｏ</b>聚落<b>ｏ</b>城邑<b>ｏ</b>或與衣服<b>ｏ</b>嚴身之具<b>ｏ</b>或與種種珍寶<b>ｏ</b>金<b>ｏ</b>銀<b>ｏ</b>琉璃<b>ｏ</b>車璩<b>ｏ</b>馬腦<b>ｏ</b>珊瑚<b>ｏ</b>虎珀<b>ｏ</b>象馬車乘<b>ｏ</b>奴婢人民<b>ｏ</b>唯髻中明珠<b>ｏ</b>不以與之<b>ｏ</b>所以者何<b>ｏ</b>獨王頂上有此一珠<b>ｏ</b>若以與之<b>ｏ</b>王諸眷屬必大驚怪<br>
				<br>
				文殊師利<b>ｏ</b>如來亦復如是<b>ｏ</b>以禪定智慧力得法國土<b>ｏ</b>王於三界<b>ｏ</b>而諸魔王不肯順伏<b>ｏ</b>如來賢聖諸將與之共戰<b>ｏ</b>其有功者<b>ｏ</b>心亦歡喜<b>ｏ</b>於四眾中為說諸經<b>ｏ</b>令其心悅<b>ｏ</b>賜以禪定<b>ｏ</b>解脫<b>ｏ</b>無漏根力<b>ｏ</b>諸法之財<b>ｏ</b>又復賜與涅槃之城<b>ｏ</b>言得滅度<b>ｏ</b>引導其心<b>ｏ</b>令皆歡喜<b>ｏ</b>而不為說是法華經<br>
				<br>
				文殊師利<b>ｏ</b>如轉輪王<b>ｏ</b>見諸兵眾有大功者<b>ｏ</b>心甚歡喜<b>ｏ</b>以此難信之珠<b>ｏ</b>久在髻中不妄與人<b>ｏ</b>而今與之<b>ｏ</b>如來亦復如是<b>ｏ</b>於三界中為大法王<b>ｏ</b>以法教化一切眾生<b>ｏ</b>見賢聖軍<b>ｏ</b>與五陰魔<b>ｏ</b>煩惱魔<b>ｏ</b>死魔共戰<b>ｏ</b>有大功勳<b>ｏ</b>滅三毒<b>ｏ</b>出三界<b>ｏ</b>破魔網<b>ｏ</b>爾時如來亦大歡喜<b>ｏ</b>此法華經<b>ｏ</b>能令眾生至一切智<b>ｏ</b>一切世間多怨難信<b>ｏ</b>先所未說而今說之<b>ｏ</b>文殊師利<b>ｏ</b>此法華經<b>ｏ</b>是諸如來第一之說<b>ｏ</b>於諸說中最為甚深<b>ｏ</b>末後賜與<b>ｏ</b>如彼強力之王久護明珠<b>ｏ</b>今乃與之<b>ｏ</b>文殊師利<b>ｏ</b>此法華經<b>ｏ</b>諸佛如來祕密之藏<b>ｏ</b>於諸經中最在其上<b>ｏ</b>長夜守護不妄宣說<b>ｏ</b>始於今日乃與汝等而敷演之<br>
				<br>
				爾時世尊欲重宣此義<b>ｏ</b>而說偈言<br>
				<br>
				常行忍辱　哀愍一切　乃能演說<br>
				佛所讚經　後末世時　持此經者<br>
				於家出家　及非菩薩　應生慈悲<br>
				斯等不聞　不信是經　則為大失<br>
				我得佛道　以諸方便　為說此法<br>
				令住其中　譬如強力　轉輪之王<br>
				兵戰有功　賞賜諸物　象馬車乘<br>
				嚴身之具　及諸田宅　聚落城邑<br>
				或與衣服　種種珍寶　奴婢財物<br>
				歡喜賜與　如有勇健　能為難事<br>
				王解髻中　明珠賜之　如來亦爾<br>
				為諸法王　忍辱大力　智慧寶藏<br>
				以大慈悲　如法化世　見一切人<br>
				受諸苦惱　欲求解脫　與諸魔戰<br>
				為是眾生　說種種法　以大方便<br>
				說此諸經　既知眾生　得其力已<br>
				末後乃為　說是法華　如王解髻<br>
				明珠與之　此經為尊　眾經中上<br>
				我常守護　不妄開示　今正是時<br>
				為汝等說　我滅度後　求佛道者<br>
				欲得安隱　演說斯經　應當親近<br>
				如是四法　讀是經者　常無憂惱<br>
				又無病痛　顏色鮮白　不生貧窮<br>
				卑賤醜陋　眾生樂見　如慕賢聖<br>
				天諸童子　以為給使　刀杖不加<br>
				毒不能害　若人惡罵　口則閉塞<br>
				遊行無畏　如師子王　智慧光明<br>
				如日之照　若於夢中　但見妙事<br>
				見諸如來　坐師子座　諸比丘眾<br>
				圍繞說法　又見龍神　阿修羅等<br>
				數如恒沙　恭敬合掌　自見其身<br>
				而為說法　又見諸佛　身相金色<br>
				放無量光　照於一切　以梵音聲<br>
				演說諸法　佛為四眾　說無上法<br>
				見身處中　合掌讚佛　聞法歡喜<br>
				而為供養　得陀羅尼　證不退智<br>
				佛知其心　深入佛道　即為授記<br>
				成最正覺　汝善男子　當於來世<br>
				得無量智　佛之大道　國土嚴淨<br>
				廣大無比　亦有四眾　合掌聽法<br>
				又見自身　在山林中　修習善法<br>
				證諸實相　深入禪定　見十方佛<br>
				<br>
				諸佛身金色　百福相莊嚴<br>
				聞法為人說　常有是好夢<br>
				又夢作國王　捨宮殿眷屬<br>
				及上妙五欲　行詣於道場<br>
				在菩提樹下　而處師子座<br>
				求道過七日　得諸佛之智<br>
				成無上道已　起而轉法輪<br>
				為四眾說法　經千萬億劫<br>
				說無漏妙法　度無量眾生<br>
				後當入涅槃　如烟盡燈滅<br>
				若後惡世中　說是第一法<br>
				是人得大利　如上諸功德
			</p>
		</section>
		<hr>
		<section>
			<h3>從地湧出品第十五</h3>
			<p>
				爾時他方國土諸來菩薩摩訶薩<b>ｏ</b>過八恒河沙數<b>ｏ</b>於大眾中起立<b>ｏ</b>合掌作禮而白佛言<b>ｏ</b>世尊<b>ｏ</b>若聽我等<b>ｏ</b>於佛滅後<b>ｏ</b>在此娑婆世界<b>ｏ</b>懃加精進<b>ｏ</b>護持<b>ｏ</b>讀誦<b>ｏ</b>書寫<b>ｏ</b>供養是經典者<b>ｏ</b>當於此土而廣說之<br>
				<br>
				爾時佛告諸菩薩摩訶薩眾<b>ｏ</b>止<b>ｏ</b>善男子<b>ｏ</b>不須汝等護持此經<b>ｏ</b>所以者何<b>ｏ</b>我娑婆世界自有六萬恒河沙等菩薩摩訶薩<b>ｏ</b>一一菩薩各有六萬恒河沙眷屬<b>ｏ</b>是諸人等<b>ｏ</b>能於我滅後<b>ｏ</b>護持<b>ｏ</b>讀誦<b>ｏ</b>廣說此經<br>
				<br>
				佛說是時<b>ｏ</b>娑婆世界三千大千國土地皆震裂<b>ｏ</b>而於其中<b>ｏ</b>有無量千萬億菩薩摩訶薩同時踊出<b>ｏ</b>是諸菩薩<b>ｏ</b>身皆金色<b>ｏ</b>三十二相<b>ｏ</b>無量光明<b>ｏ</b>先盡在此娑婆世界之下<b>ｏ</b>此界虛空中住<b>ｏ</b>是諸菩薩<b>ｏ</b>聞釋迦牟尼佛所說音聲<b>ｏ</b>從下發來<b>ｏ</b>一一菩薩皆是大眾唱導之首<b>ｏ</b>各將六萬恒河沙眷屬<b>ｏ</b>況將五萬<b>ｏ</b>四萬<b>ｏ</b>三萬<b>ｏ</b>二萬<b>ｏ</b>一萬恒河沙等眷屬者<b>ｏ</b>況復乃至一恒河沙<b>ｏ</b>半恒河沙<b>ｏ</b>四分之一<b>ｏ</b>乃至千萬億那由他分之一<b>ｏ</b>況復千萬億那由他眷屬<b>ｏ</b>況復億萬眷屬<b>ｏ</b>況復千萬<b>ｏ</b>百萬<b>ｏ</b>乃至一萬<b>ｏ</b>況復一千<b>ｏ</b>一百<b>ｏ</b>乃至一十<b>ｏ</b>況復將五<b>ｏ</b>四<b>ｏ</b>三<b>ｏ</b>二<b>ｏ</b>一弟子者<b>ｏ</b>況復單己<b>ｏ</b>樂遠離行<b>ｏ</b>如是等比<b>ｏ</b>無量無邊<b>ｏ</b>算數譬喻所不能知<br>
				<br>
				是諸菩薩從地出已<b>ｏ</b>各詣虛空七寶妙塔多寶如來<b>ｏ</b>釋迦牟尼佛所<b>ｏ</b>到已<b>ｏ</b>向二世尊頭面禮足<b>ｏ</b>及至諸寶樹下師子座上佛所<b>ｏ</b>亦皆作禮<b>ｏ</b>右繞三匝<b>ｏ</b>合掌恭敬<b>ｏ</b>以諸菩薩種種讚法而以讚歎<b>ｏ</b>住在一面<b>ｏ</b>欣樂瞻仰於二世尊<b>ｏ</b>是諸菩薩摩訶薩<b>ｏ</b>從初踊出<b>ｏ</b>以諸菩薩種種讚法而讚於佛<b>ｏ</b>如是時間<b>ｏ</b>經五十小劫<b>ｏ</b>是時釋迦牟尼佛默然而坐<b>ｏ</b>及諸四眾亦皆默然五十小劫<b>ｏ</b>佛神力故<b>ｏ</b>令諸大眾謂如半日<br>
				<br>
				爾時四眾<b>ｏ</b>亦以佛神力故<b>ｏ</b>見諸菩薩遍滿無量百千萬億國土虛空<b>ｏ</b>是菩薩眾中有四導師<b>ｏ</b>一名上行<b>ｏ</b>二名無邊行<b>ｏ</b>三名淨行<b>ｏ</b>四名安立行<b>ｏ</b>是四菩薩<b>ｏ</b>於其眾中最為上首唱導之師<b>ｏ</b>在大眾前<b>ｏ</b>各共合掌<b>ｏ</b>觀釋迦牟尼佛而問訊言<b>ｏ</b>世尊<b>ｏ</b>少病<b>ｏ</b>少惱<b>ｏ</b>安樂行不<b>ｏ</b>所應度者<b>ｏ</b>受教易不<b>ｏ</b>不令世尊生疲勞耶<br>
				<br>
				爾時四大菩薩而說偈言<br>
				<br>
				世尊安樂　少病少惱　教化眾生<br>
				得無疲惓　又諸眾生　受化易不<br>
				不令世尊　生疲勞耶<br>
				<br>
				爾時世尊<b>ｏ</b>於菩薩大眾中而作是言<b>ｏ</b>如是<b>ｏ</b>如是<b>ｏ</b>諸善男子<b>ｏ</b>如來安樂<b>ｏ</b>少病<b>ｏ</b>少惱<b>ｏ</b>諸眾生等<b>ｏ</b>易可化度<b>ｏ</b>無有疲勞<b>ｏ</b>所以者何<b>ｏ</b>是諸眾生<b>ｏ</b>世世已來常受我化<b>ｏ</b>亦於過去諸佛供養尊重<b>ｏ</b>種諸善根<b>ｏ</b>此諸眾生<b>ｏ</b>始見我身<b>ｏ</b>聞我所說<b>ｏ</b>即皆信受入如來慧<b>ｏ</b>除先修習學小乘者<b>ｏ</b>如是之人<b>ｏ</b>我今亦令得聞是經<b>ｏ</b>入於佛慧<br>
				<br>
				爾時諸大菩薩而說偈言<br>
				<br>
				善哉善哉　大雄世尊　諸眾生等<br>
				易可化度　能問諸佛　甚深智慧<br>
				聞已信行　我等隨喜<br>
				<br>
				於時世尊讚歎上首諸大菩薩<b>ｏ</b>善哉<b>ｏ</b>善哉<b>ｏ</b>善男子<b>ｏ</b>汝等能於如來發隨喜心<br>
				<br>
				爾時彌勒菩薩及八千恒河沙諸菩薩眾<b>ｏ</b>皆作是念<b>ｏ</b>我等從昔已來<b>ｏ</b>不見不聞如是大菩薩摩訶薩眾<b>ｏ</b>從地踊出<b>ｏ</b>住世尊前<b>ｏ</b>合掌<b>ｏ</b>供養<b>ｏ</b>問訊如來<br>
				<br>
				時彌勒菩薩摩訶薩<b>ｏ</b>知八千恒河沙諸菩薩等心之所念<b>ｏ</b>并欲自決所疑<b>ｏ</b>合掌向佛<b>ｏ</b>以偈問曰<br>
				<br>
				無量千萬億　大眾諸菩薩<br>
				昔所未曾見　願兩足尊說<br>
				是從何所來　以何因緣集<br>
				巨身大神通　智慧叵思議<br>
				其志念堅固　有大忍辱力<br>
				眾生所樂見　為從何所來<br>
				一一諸菩薩　所將諸眷屬<br>
				其數無有量　如恒河沙等<br>
				或有大菩薩　將六萬恒沙<br>
				如是諸大眾　一心求佛道<br>
				是諸大師等　六萬恒河沙<br>
				俱來供養佛　及護持是經<br>
				將五萬恒沙　其數過於是<br>
				四萬及三萬　二萬至一萬<br>
				一千一百等　乃至一恒沙<br>
				半及三四分　億萬分之一<br>
				千萬那由他　萬億諸弟子<br>
				乃至於半億　其數復過上<br>
				百萬至一萬　一千及一百<br>
				五十與一十　乃至三二一<br>
				單己無眷屬　樂於獨處者<br>
				俱來至佛所　其數轉過上<br>
				如是諸大眾　若人行籌數<br>
				過於恒沙劫　猶不能盡知<br>
				是諸大威德　精進菩薩眾<br>
				誰為其說法　教化而成就<br>
				從誰初發心　稱揚何佛法<br>
				受持行誰經　修習何佛道<br>
				如是諸菩薩　神通大智力<br>
				四方地震裂　皆從中踊出<br>
				世尊我昔來　未曾見是事<br>
				願說其所從　國土之名號<br>
				我常遊諸國　未曾見是眾<br>
				我於此眾中　乃不識一人<br>
				忽然從地出　願說其因緣<br>
				今此之大會　無量百千億<br>
				是諸菩薩等　皆欲知此事<br>
				是諸菩薩眾　本末之因緣<br>
				無量德世尊　唯願決眾疑<br>
				<br>
				爾時釋迦牟尼分身諸佛<b>ｏ</b>從無量千萬億他方國土來者<b>ｏ</b>在於八方諸寶樹下<b>ｏ</b>師子座上<b>ｏ</b>結加趺坐<b>ｏ</b>其佛侍者<b>ｏ</b>各各見是菩薩大眾<b>ｏ</b>於三千大千世界四方<b>ｏ</b>從地踊出<b>ｏ</b>住於虛空<b>ｏ</b>各白其佛言<b>ｏ</b>世尊<b>ｏ</b>此諸無量無邊阿僧祇菩薩大眾<b>ｏ</b>從何所來<br>
				<br>
				爾時諸佛各告侍者<b>ｏ</b>諸善男子<b>ｏ</b>且待須臾<b>ｏ</b>有菩薩摩訶薩<b>ｏ</b>名曰彌勒<b>ｏ</b>釋迦牟尼佛之所授記<b>ｏ</b>次後作佛<b>ｏ</b>以問斯事<b>ｏ</b>佛今答之<b>ｏ</b>汝等自當因是得聞<br>
				<br>
				爾時釋迦牟尼佛告彌勒菩薩<b>ｏ</b>善哉<b>ｏ</b>善哉<b>ｏ</b>阿逸多<b>ｏ</b>乃能問佛如是大事<b>ｏ</b>汝等當共一心<b>ｏ</b>被精進鎧<b>ｏ</b>發堅固意<b>ｏ</b>如來今欲顯發宣示諸佛智慧<b>ｏ</b>諸佛自在神通之力<b>ｏ</b>諸佛師子奮迅之力<b>ｏ</b>諸佛威猛大勢之力<br>
				<br>
				爾時世尊欲重宣此義<b>ｏ</b>而說偈言<br>
				<br>
				當精進一心　我欲說此事<br>
				勿得有疑悔　佛智叵思議<br>
				汝今出信力　住於忍善中<br>
				昔所未聞法　今皆當得聞<br>
				我今安慰汝　勿得懷疑懼<br>
				佛無不實語　智慧不可量<br>
				所得第一法　甚深叵分別<br>
				如是今當說　汝等一心聽<br>
				<br>
				爾時世尊說此偈已<b>ｏ</b>告彌勒菩薩<b>ｏ</b>我今於此大眾<b>ｏ</b>宣告汝等<b>ｏ</b>阿逸多<b>ｏ</b>是諸大菩薩摩訶薩<b>ｏ</b>無量無數阿僧祇<b>ｏ</b>從地踊出<b>ｏ</b>汝等昔所未見者<b>ｏ</b>我於是娑婆世界得阿耨多羅三藐三菩提已<b>ｏ</b>教化示導是諸菩薩<b>ｏ</b>調伏其心<b>ｏ</b>令發道意<b>ｏ</b>此諸菩薩<b>ｏ</b>皆於是娑婆世界之下<b>ｏ</b>此界虛空中住<b>ｏ</b>於諸經典<b>ｏ</b>讀誦通利<b>ｏ</b>思惟分別<b>ｏ</b>正憶念<b>ｏ</b>阿逸多<b>ｏ</b>是諸善男子等<b>ｏ</b>不樂在眾多有所說<b>ｏ</b>常樂靜處<b>ｏ</b>懃行精進未曾休息<b>ｏ</b>亦不依止人天而住<b>ｏ</b>常樂深智<b>ｏ</b>無有障礙<b>ｏ</b>亦常樂於諸佛之法<b>ｏ</b>一心精進<b>ｏ</b>求無上慧<br>
				<br>
				爾時世尊欲重宣此義<b>ｏ</b>而說偈言<br>
				<br>
				阿逸汝當知　是諸大菩薩<br>
				從無數劫來　修習佛智慧<br>
				悉是我所化　令發大道心<br>
				此等是我子　依止是世界<br>
				常行頭陀事　志樂於靜處<br>
				捨大眾憒閙　不樂多所說<br>
				如是諸子等　學習我道法<br>
				晝夜常精進　為求佛道故<br>
				在娑婆世界　下方空中住<br>
				志念力堅固　常懃求智慧<br>
				說種種妙法　其心無所畏<br>
				我於伽耶城　菩提樹下坐<br>
				得成最正覺　轉無上法輪<br>
				爾乃教化之　令初發道心<br>
				今皆住不退　悉當得成佛<br>
				我今說實語　汝等一心信<br>
				我從久遠來　教化是等眾<br>
				<br>
				爾時<b>ｏ</b>彌勒菩薩摩訶薩及無數諸菩薩等<b>ｏ</b>心生疑惑<b>ｏ</b>怪未曾有<b>ｏ</b>而作是念<b>ｏ</b>云何世尊於少時間<b>ｏ</b>教化如是無量無邊阿僧祇諸大菩薩<b>ｏ</b>令住阿耨多羅三藐三菩提<b>ｏ</b>即白佛言<b>ｏ</b>世尊<b>ｏ</b>如來為太子時<b>ｏ</b>出於釋宮<b>ｏ</b>去伽耶城不遠<b>ｏ</b>坐於道場<b>ｏ</b>得成阿耨多羅三藐三菩提<b>ｏ</b>從是已來<b>ｏ</b>始過四十餘年<b>ｏ</b>世尊<b>ｏ</b>云何於此少時<b>ｏ</b>大作佛事<b>ｏ</b>以佛勢力<b>ｏ</b>以佛功德<b>ｏ</b>教化如是無量大菩薩眾<b>ｏ</b>當成阿耨多羅三藐三菩提<br>
				<br>
				世尊<b>ｏ</b>此大菩薩眾<b>ｏ</b>假使有人於千萬億劫數不能盡<b>ｏ</b>不得其邊<b>ｏ</b>斯等久遠已來<b>ｏ</b>於無量無邊諸佛所<b>ｏ</b>殖諸善根<b>ｏ</b>成就菩薩道<b>ｏ</b>常修梵行<b>ｏ</b>世尊<b>ｏ</b>如此之事<b>ｏ</b>世所難信<b>ｏ</b>譬如有人<b>ｏ</b>色美髮黑<b>ｏ</b>年二十五<b>ｏ</b>指百歲人<b>ｏ</b>言<b>ｏ</b>是我子<b>ｏ</b>其百歲人<b>ｏ</b>亦指年少<b>ｏ</b>言<b>ｏ</b>是我父<b>ｏ</b>生育我等<b>ｏ</b>是事難信<b>ｏ</b>佛亦如是<b>ｏ</b>得道已來<b>ｏ</b>其實未久<b>ｏ</b>而此大眾諸菩薩等<b>ｏ</b>已於無量千萬億劫<b>ｏ</b>為佛道故<b>ｏ</b>懃行精進<b>ｏ</b>善入出住無量百千萬億三昧<b>ｏ</b>得大神通<b>ｏ</b>久修梵行<b>ｏ</b>善能次第習諸善法<b>ｏ</b>巧於問答<b>ｏ</b>人中之寶<b>ｏ</b>一切世間甚為希有<b>ｏ</b>今日世尊方云<b>ｏ</b>得佛道時<b>ｏ</b>初令發心<b>ｏ</b>教化示導<b>ｏ</b>令向阿耨多羅三藐三菩提<b>ｏ</b>世尊得佛未久<b>ｏ</b>乃能作此大功德事<b>ｏ</b>我等雖復信佛隨宜所說<b>ｏ</b>佛所出言未曾虛妄<b>ｏ</b>佛所知者皆悉通達<b>ｏ</b>然諸新發意菩薩<b>ｏ</b>於佛滅後<b>ｏ</b>若聞是語<b>ｏ</b>或不信受<b>ｏ</b>而起破法罪業因緣<b>ｏ</b>唯然<b>ｏ</b>世尊<b>ｏ</b>願為解說<b>ｏ</b>除我等疑<b>ｏ</b>及未來世諸善男子聞此事已<b>ｏ</b>亦不生疑<br>
				<br>
				爾時彌勒菩薩欲重宣此義<b>ｏ</b>而說偈言<br>
				<br>
				佛昔從釋種　出家近伽耶<br>
				坐於菩提樹　爾來尚未久<br>
				此諸佛子等　其數不可量<br>
				久已行佛道　住於神通力<br>
				善學菩薩道　不染世間法<br>
				如蓮華在水　從地而踊出<br>
				皆起恭敬心　住於世尊前<br>
				是事難思議　云何而可信<br>
				佛得道甚近　所成就甚多<br>
				願為除眾疑　如實分別說<br>
				譬如少壯人　年始二十五<br>
				示人百歲子　髮白而面皺<br>
				是等我所生　子亦說是父<br>
				父少而子老　舉世所不信<br>
				世尊亦如是　得道來甚近<br>
				是諸菩薩等　志固無怯弱<br>
				從無量劫來　而行菩薩道<br>
				巧於難問答　其心無所畏<br>
				忍辱心決定　端正有威德<br>
				十方佛所讚　善能分別說<br>
				不樂在人眾　常好在禪定<br>
				為求佛道故　於下空中住<br>
				我等從佛聞　於此事無疑<br>
				願佛為未來　演說令開解<br>
				若有於此經　生疑不信者<br>
				即當墮惡道　願今為解說<br>
				是無量菩薩　云何於少時<br>
				教化令發心　而住不退地
			</p>
		</section>
		<hr>
		<section>
			<h3>如來壽量品第十六</h3>
			<p>
				爾時<b>ｏ</b>佛告諸菩薩及一切大眾<b>ｏ</b>諸善男子<b>ｏ</b>汝等當信解如來誠諦之語<b>ｏ</b>復告大眾<b>ｏ</b>汝等當信解如來誠諦之語<b>ｏ</b>又復告諸大眾<b>ｏ</b>汝等當信解如來誠諦之語<br>
				<br>
				是時菩薩大眾<b>ｏ</b>彌勒為首<b>ｏ</b>合掌白佛言<b>ｏ</b>世尊<b>ｏ</b>唯願說之<b>ｏ</b>我等當信受佛語<b>ｏ</b>如是三白已<b>ｏ</b>復言<b>ｏ</b>唯願說之<b>ｏ</b>我等當信受佛語<br>
				<br>
				爾時世尊知諸菩薩三請不止<b>ｏ</b>而告之言<b>ｏ</b>汝等諦聽<b>ｏ</b>如來祕密神通之力<b>ｏ</b>一切世間天<b>ｏ</b>人及阿修羅<b>ｏ</b>皆謂<b>ｏ</b>今釋迦牟尼佛<b>ｏ</b>出釋氏宮<b>ｏ</b>去伽耶城不遠<b>ｏ</b>坐於道場<b>ｏ</b>得阿耨多羅三藐三菩提<b>ｏ</b>然<b>ｏ</b>善男子<b>ｏ</b>我實成佛已來無量無邊百千萬億那由他劫<b>ｏ</b>譬如五百千萬億那由他阿僧祇三千大千世界<b>ｏ</b>假使有人末為微塵<b>ｏ</b>過於東方五百千萬億那由他阿僧祇國乃下一塵<b>ｏ</b>如是東行<b>ｏ</b>盡是微塵<b>ｏ</b>諸善男子<b>ｏ</b>於意云何<b>ｏ</b>是諸世界<b>ｏ</b>可得思惟校計知其數不<br>
				<br>
				彌勒菩薩等俱白佛言<b>ｏ</b>世尊<b>ｏ</b>是諸世界<b>ｏ</b>無量無邊<b>ｏ</b>非算數所知<b>ｏ</b>亦非心力所及<b>ｏ</b>一切聲聞<b>ｏ</b>辟支佛<b>ｏ</b>以無漏智<b>ｏ</b>不能思惟知其限數<b>ｏ</b>我等住阿惟越致地<b>ｏ</b>於是事中亦所不達<b>ｏ</b>世尊<b>ｏ</b>如是諸世界<b>ｏ</b>無量無邊<br>
				<br>
				爾時佛告大菩薩眾<b>ｏ</b>諸善男子<b>ｏ</b>今當分明宣語汝等<b>ｏ</b>是諸世界<b>ｏ</b>若著微塵及不著者盡以為塵<b>ｏ</b>一塵一劫<b>ｏ</b>我成佛已來<b>ｏ</b>復過於此百千萬億那由他阿僧祇劫<b>ｏ</b>自從是來<b>ｏ</b>我常在此娑婆世界說法教化<b>ｏ</b>亦於餘處百千萬億那由他阿僧祇國導利眾生<br>
				<br>
				諸善男子<b>ｏ</b>於是中間<b>ｏ</b>我說燃燈佛等<b>ｏ</b>又復言其入於涅槃<b>ｏ</b>如是皆以方便分別<br>
				<br>
				諸善男子<b>ｏ</b>若有眾生來至我所<b>ｏ</b>我以佛眼<b>ｏ</b>觀其信等諸根利鈍<b>ｏ</b>隨所應度<b>ｏ</b>處處自說<b>ｏ</b>名字不同<b>ｏ</b>年紀大小<b>ｏ</b>亦復現言當入涅槃<b>ｏ</b>又以種種方便說微妙法<b>ｏ</b>能令眾生發歡喜心<br>
				<br>
				諸善男子<b>ｏ</b>如來見諸眾生樂於小法<b>ｏ</b>德薄垢重者<b>ｏ</b>為是人說<b>ｏ</b>我少出家<b>ｏ</b>得阿耨多羅三藐三菩提<b>ｏ</b>然我實成佛已來久遠若斯<b>ｏ</b>但以方便<b>ｏ</b>教化眾生<b>ｏ</b>令入佛道<b>ｏ</b>作如是說<br>
				<br>
				諸善男子<b>ｏ</b>如來所演經典<b>ｏ</b>皆為度脫眾生<b>ｏ</b>或說己身<b>ｏ</b>或說他身<b>ｏ</b>或示己身<b>ｏ</b>或示他身<b>ｏ</b>或示己事<b>ｏ</b>或示他事<b>ｏ</b>諸所言說<b>ｏ</b>皆實不虛<b>ｏ</b>所以者何<b>ｏ</b>如來如實知見三界之相<b>ｏ</b>無有生死<b>ｏ</b>若退若出<b>ｏ</b>亦無在世及滅度者<b>ｏ</b>非實非虛<b>ｏ</b>非如非異<b>ｏ</b>不如三界見於三界<b>ｏ</b>如斯之事<b>ｏ</b>如來明見<b>ｏ</b>無有錯謬<b>ｏ</b>以諸眾生有種種性<b>ｏ</b>種種欲<b>ｏ</b>種種行<b>ｏ</b>種種憶想分別故<b>ｏ</b>欲令生諸善根<b>ｏ</b>以若干因緣<b>ｏ</b>譬喻<b>ｏ</b>言辭種種說法<b>ｏ</b>所作佛事<b>ｏ</b>未曾暫廢<b>ｏ</b>如是<b>ｏ</b>我成佛已來<b>ｏ</b>甚大久遠<b>ｏ</b>壽命無量阿僧祇劫<b>ｏ</b>常住不滅<br>
				<br>
				諸善男子<b>ｏ</b>我本行菩薩道所成壽命<b>ｏ</b>今猶未盡<b>ｏ</b>復倍上數<b>ｏ</b>然今非實滅度<b>ｏ</b>而便唱言<b>ｏ</b>當取滅度<b>ｏ</b>如來以是方便<b>ｏ</b>教化眾生<b>ｏ</b>所以者何<b>ｏ</b>若佛久住於世<b>ｏ</b>薄德之人<b>ｏ</b>不種善根<b>ｏ</b>貧窮下賤<b>ｏ</b>貪著五欲<b>ｏ</b>入於憶想妄見網中<b>ｏ</b>若見如來常在不滅<b>ｏ</b>便起憍恣而懷厭怠<b>ｏ</b>不能生難遭之想<b>ｏ</b>恭敬之心<b>ｏ</b>是故如來以方便說<b>ｏ</b>比丘當知<b>ｏ</b>諸佛出世<b>ｏ</b>難可值遇<b>ｏ</b>所以者何<b>ｏ</b>諸薄德人<b>ｏ</b>過無量百千萬億劫<b>ｏ</b>或有見佛<b>ｏ</b>或不見者<b>ｏ</b>以此事故<b>ｏ</b>我作是言<b>ｏ</b>諸比丘<b>ｏ</b>如來難可得見<b>ｏ</b>斯眾生等聞如是語<b>ｏ</b>必當生於難遭之想<b>ｏ</b>心懷戀慕<b>ｏ</b>渴仰於佛<b>ｏ</b>便種善根<b>ｏ</b>是故如來雖不實滅<b>ｏ</b>而言滅度<br>
				<br>
				又<b>ｏ</b>善男子<b>ｏ</b>諸佛如來<b>ｏ</b>法皆如是<b>ｏ</b>為度眾生<b>ｏ</b>皆實不虛<b>ｏ</b>譬如良醫<b>ｏ</b>智慧聰達<b>ｏ</b>明練方藥<b>ｏ</b>善治眾病<b>ｏ</b>其人多諸子息<b>ｏ</b>若十<b>ｏ</b>二十乃至百數<b>ｏ</b>以有事緣<b>ｏ</b>遠至餘國<b>ｏ</b>諸子於後<b>ｏ</b>飲他毒藥<b>ｏ</b>藥發悶亂<b>ｏ</b>宛轉于地<b>ｏ</b>是時其父還來歸家<b>ｏ</b>諸子飲毒<b>ｏ</b>或失本心<b>ｏ</b>或不失者<b>ｏ</b>遙見其父<b>ｏ</b>皆大歡喜<b>ｏ</b>拜跪問訊<b>ｏ</b>善安隱歸<b>ｏ</b>我等愚癡<b>ｏ</b>誤服毒藥<b>ｏ</b>願見救療<b>ｏ</b>更賜壽命<b>ｏ</b>父見子等苦惱如是<b>ｏ</b>依諸經方<b>ｏ</b>求好藥草<b>ｏ</b>色香美味皆悉具足<b>ｏ</b>擣篩和合與子令服<b>ｏ</b>而作是言<b>ｏ</b>此大良藥<b>ｏ</b>色香美味皆悉具足<b>ｏ</b>汝等可服<b>ｏ</b>速除苦惱<b>ｏ</b>無復眾患<b>ｏ</b>其諸子中不失心者<b>ｏ</b>見此良藥<b>ｏ</b>色香俱好<b>ｏ</b>即便服之<b>ｏ</b>病盡除愈<b>ｏ</b>餘失心者<b>ｏ</b>見其父來<b>ｏ</b>雖亦歡喜問訊<b>ｏ</b>求索治病<b>ｏ</b>然與其藥而不肯服<b>ｏ</b>所以者何<b>ｏ</b>毒氣深入<b>ｏ</b>失本心故<b>ｏ</b>於此好色香藥而謂不美<b>ｏ</b>父作是念<b>ｏ</b>此子可愍<b>ｏ</b>為毒所中<b>ｏ</b>心皆顛倒<b>ｏ</b>雖見我喜<b>ｏ</b>求索救療<b>ｏ</b>如是好藥而不肯服<b>ｏ</b>我今當設方便<b>ｏ</b>令服此藥<b>ｏ</b>即作是言<b>ｏ</b>汝等當知<b>ｏ</b>我今衰老<b>ｏ</b>死時已至<b>ｏ</b>是好良藥<b>ｏ</b>今留在此<b>ｏ</b>汝可取服<b>ｏ</b>勿憂不差<b>ｏ</b>作是教已<b>ｏ</b>復至他國<b>ｏ</b>遣使還告<b>ｏ</b>汝父已死<b>ｏ</b>是時諸子聞父背喪<b>ｏ</b>心大憂惱而作是念<b>ｏ</b>若父在者<b>ｏ</b>慈愍我等<b>ｏ</b>能見救護<b>ｏ</b>今者捨我遠喪他國<b>ｏ</b>自惟孤露<b>ｏ</b>無復恃怙<b>ｏ</b>常懷悲感<b>ｏ</b>心遂醒悟<b>ｏ</b>乃知此藥色味香美<b>ｏ</b>即取服之<b>ｏ</b>毒病皆愈<b>ｏ</b>其父聞子悉已得差<b>ｏ</b>尋便來歸<b>ｏ</b>咸使見之<br>
				<br>
				諸善男子<b>ｏ</b>於意云何<b>ｏ</b>頗有人能說此良醫虛妄罪不<br>
				<br>
				不也<b>ｏ</b>世尊<br>
				<br>
				佛言<b>ｏ</b>我亦如是<b>ｏ</b>成佛已來<b>ｏ</b>無量無邊百千萬億那由他阿僧祇劫<b>ｏ</b>為眾生故<b>ｏ</b>以方便力<b>ｏ</b>言當滅度<b>ｏ</b>亦無有能如法說我虛妄過者<br>
				<br>
				爾時世尊欲重宣此義<b>ｏ</b>而說偈言<br>
				<br>
				自我得佛來　所經諸劫數<br>
				無量百千萬　億載阿僧祇<br>
				常說法教化　無數億眾生<br>
				令入於佛道　爾來無量劫<br>
				為度眾生故　方便現涅槃<br>
				而實不滅度　常住此說法<br>
				我常住於此　以諸神通力<br>
				令顛倒眾生　雖近而不見<br>
				眾見我滅度　廣供養舍利<br>
				咸皆懷戀慕　而生渴仰心<br>
				眾生既信伏　質直意柔軟<br>
				一心欲見佛　不自惜身命<br>
				時我及眾僧　俱出靈鷲山<br>
				我時語眾生　常在此不滅<br>
				以方便力故　現有滅不滅<br>
				餘國有眾生　恭敬信樂者<br>
				我復於彼中　為說無上法<br>
				汝等不聞此　但謂我滅度<br>
				我見諸眾生　沒在於苦惱<br>
				故不為現身　令其生渴仰<br>
				因其心戀慕　乃出為說法<br>
				神通力如是　於阿僧祇劫<br>
				常在靈鷲山　及餘諸住處<br>
				眾生見劫盡　大火所燒時<br>
				我此土安隱　天人常充滿<br>
				園林諸堂閣　種種寶莊嚴<br>
				寶樹多花菓　眾生所遊樂<br>
				諸天擊天鼓　常作眾伎樂<br>
				雨曼陀羅花　散佛及大眾<br>
				我淨土不毀　而眾見燒盡<br>
				憂怖諸苦惱　如是悉充滿<br>
				是諸罪眾生　以惡業因緣<br>
				過阿僧祇劫　不聞三寶名<br>
				諸有修功德　柔和質直者<br>
				則皆見我身　在此而說法<br>
				或時為此眾　說佛壽無量<br>
				久乃見佛者　為說佛難值<br>
				我智力如是　慧光照無量<br>
				壽命無數劫　久修業所得<br>
				汝等有智者　勿於此生疑<br>
				當斷令永盡　佛語實不虛<br>
				如醫善方便　為治狂子故<br>
				實在而言死　無能說虛妄<br>
				我亦為世父　救諸苦患者<br>
				為凡夫顛倒　實在而言滅<br>
				以常見我故　而生憍恣心<br>
				放逸著五欲　墮於惡道中<br>
				我常知眾生　行道不行道<br>
				隨所應可度　為說種種法<br>
				每自作是意　以何令眾生<br>
				得入無上慧　速成就佛身
			</p>
		</section>
		<hr>
		<section>
			<h3>分別功德品第十七</h3>
			<p>
				爾時大會<b>ｏ</b>聞佛說壽命劫數長遠如是<b>ｏ</b>無量無邊阿僧祇眾生得大饒益<b>ｏ</b>於時世尊告彌勒菩薩摩訶薩<b>ｏ</b>阿逸多<b>ｏ</b>我說是如來壽命長遠時<b>ｏ</b>六百八十萬億那由他恒河沙眾生<b>ｏ</b>得無生法忍<b>ｏ</b>復有千倍菩薩摩訶薩<b>ｏ</b>得聞持陀羅尼門<b>ｏ</b>復有一世界微塵數菩薩摩訶薩<b>ｏ</b>得樂說無礙辯才<b>ｏ</b>復有一世界微塵數菩薩摩訶薩<b>ｏ</b>得百千萬億無量旋陀羅尼<b>ｏ</b>復有三千大千世界微塵數菩薩摩訶薩<b>ｏ</b>能轉不退法輪<b>ｏ</b>復有二千中國土微塵數菩薩摩訶薩<b>ｏ</b>能轉清淨法輪<b>ｏ</b>復有小千國土微塵數菩薩摩訶薩<b>ｏ</b>八生當得阿耨多羅三藐三菩提<b>ｏ</b>復有四四天下微塵數菩薩摩訶薩<b>ｏ</b>四生當得阿耨多羅三藐三菩提<b>ｏ</b>復有三四天下微塵數菩薩摩訶薩<b>ｏ</b>三生當得阿耨多羅三藐三菩提<b>ｏ</b>復有二四天下微塵數菩薩摩訶薩<b>ｏ</b>二生當得阿耨多羅三藐三菩提<b>ｏ</b>復有一四天下微塵數菩薩摩訶薩<b>ｏ</b>一生當得阿耨多羅三藐三菩提<b>ｏ</b>復有八世界微塵數眾生<b>ｏ</b>皆發阿耨多羅三藐三菩提心<br>
				<br>
				佛說是諸菩薩摩訶薩得大法利時<b>ｏ</b>於虛空中<b>ｏ</b>雨曼陀羅華<b>ｏ</b>摩訶曼陀羅華<b>ｏ</b>以散無量百千萬億眾寶樹下<b>ｏ</b>師子座上諸佛<b>ｏ</b>并散七寶塔中師子座上釋迦牟尼佛及久滅度多寶如來<b>ｏ</b>亦散一切諸大菩薩及四部眾<b>ｏ</b>又雨細末栴檀<b>ｏ</b>沈水香等<b>ｏ</b>於虛空中<b>ｏ</b>天鼓自鳴<b>ｏ</b>妙聲深遠<b>ｏ</b>又雨千種天衣<b>ｏ</b>垂諸瓔珞<b>ｏ</b>真珠瓔珞<b>ｏ</b>摩尼珠瓔珞<b>ｏ</b>如意珠瓔珞<b>ｏ</b>遍於九方<b>ｏ</b>眾寶香爐燒無價香<b>ｏ</b>自然周至<b>ｏ</b>供養大會<b>ｏ</b>一一佛上<b>ｏ</b>有諸菩薩<b>ｏ</b>執持幡蓋<b>ｏ</b>次第而上<b>ｏ</b>至于梵天<b>ｏ</b>是諸菩薩<b>ｏ</b>以妙音聲<b>ｏ</b>歌無量頌<b>ｏ</b>讚歎諸佛<br>
				<br>
				爾時彌勒菩薩從座而起<b>ｏ</b>偏袒右肩<b>ｏ</b>合掌向佛<b>ｏ</b>而說偈言<br>
				<br>
				佛說希有法　昔所未曾聞<br>
				世尊有大力　壽命不可量<br>
				無數諸佛子　聞世尊分別<br>
				說得法利者　歡喜充遍身<br>
				或住不退地　或得陀羅尼<br>
				或無礙樂說　萬億旋總持<br>
				或有大千界　微塵數菩薩<br>
				各各皆能轉　不退之法輪<br>
				復有中千界　微塵數菩薩<br>
				各各皆能轉　清淨之法輪<br>
				復有小千界　微塵數菩薩<br>
				餘各八生在　當得成佛道<br>
				復有四三二　如此四天下<br>
				微塵諸菩薩　隨數生成佛<br>
				或一四天下　微塵數菩薩<br>
				餘有一生在　當成一切智<br>
				如是等眾生　聞佛壽長遠<br>
				得無量無漏　清淨之果報<br>
				復有八世界　微塵數眾生<br>
				聞佛說壽命　皆發無上心<br>
				世尊說無量　不可思議法<br>
				多有所饒益　如虛空無邊<br>
				雨天曼陀羅　摩訶曼陀羅<br>
				釋梵如恒沙　無數佛土來<br>
				雨栴檀沈水　繽紛而亂墜<br>
				如鳥飛空下　供散於諸佛<br>
				天鼓虛空中　自然出妙聲<br>
				天衣千萬種　旋轉而來下<br>
				眾寶妙香爐　燒無價之香<br>
				自然悉周遍　供養諸世尊<br>
				其大菩薩眾　執七寶幡蓋<br>
				高妙萬億種　次第至梵天<br>
				一一諸佛前　寶幢懸勝幡<br>
				亦以千萬偈　歌詠諸如來<br>
				如是種種事　昔所未曾有<br>
				聞佛壽無量　一切皆歡喜<br>
				佛名聞十方　廣饒益眾生<br>
				一切具善根　以助無上心<br>
				<br>
				爾時佛告彌勒菩薩摩訶薩<b>ｏ</b>阿逸多<b>ｏ</b>其有眾生<b>ｏ</b>聞佛壽命長遠如是<b>ｏ</b>乃至能生一念信解<b>ｏ</b>所得功德<b>ｏ</b>無有限量<b>ｏ</b>若有善男子<b>ｏ</b>善女人<b>ｏ</b>為阿耨多羅三藐三菩提故<b>ｏ</b>於八十萬億那由他劫<b>ｏ</b>行五波羅蜜<b>ｏ</b>檀波羅蜜<b>ｏ</b>尸羅波羅蜜<b>ｏ</b>羼提波羅蜜<b>ｏ</b>毘梨耶波羅蜜<b>ｏ</b>禪波羅蜜<b>ｏ</b>除般若波羅蜜<b>ｏ</b>以是功德比前功德<b>ｏ</b>百分<b>ｏ</b>千分<b>ｏ</b>百千萬億分<b>ｏ</b>不及其一<b>ｏ</b>乃至算數譬喻所不能知<b>ｏ</b>若善男子<b>ｏ</b>善女人<b>ｏ</b>有如是功德<b>ｏ</b>於阿耨多羅三藐三菩提退者<b>ｏ</b>無有是處<br>
				<br>
				爾時世尊欲重宣此義<b>ｏ</b>而說偈言<br>
				<br>
				若人求佛慧　於八十萬億<br>
				那由他劫數　行五波羅蜜<br>
				於是諸劫中　布施供養佛<br>
				及緣覺弟子　并諸菩薩眾<br>
				珍異之飲食　上服與臥具<br>
				栴檀立精舍　以園林莊嚴<br>
				如是等布施　種種皆微妙<br>
				盡此諸劫數　以迴向佛道<br>
				若復持禁戒　清淨無缺漏<br>
				求於無上道　諸佛之所歎<br>
				若復行忍辱　住於調柔地<br>
				設眾惡來加　其心不傾動<br>
				諸有得法者　懷於增上慢<br>
				為此所輕惱　如是亦能忍<br>
				若復懃精進　志念常堅固<br>
				於無量億劫　一心不懈息<br>
				又於無數劫　住於空閑處<br>
				若坐若經行　除睡常攝心<br>
				以是因緣故　能生諸禪定<br>
				八十億萬劫　安住心不亂<br>
				持此一心福　願求無上道<br>
				我得一切智　盡諸禪定際<br>
				是人於百千　萬億劫數中<br>
				行此諸功德　如上之所說<br>
				有善男女等　聞我說壽命<br>
				乃至一念信　其福過於彼<br>
				若人悉無有　一切諸疑悔<br>
				深心須臾信　其福為如此<br>
				其有諸菩薩　無量劫行道<br>
				聞我說壽命　是則能信受<br>
				如是諸人等　頂受此經典<br>
				願我於未來　長壽度眾生<br>
				如今日世尊　諸釋中之王<br>
				道場師子吼　說法無所畏<br>
				我等未來世　一切所尊敬<br>
				坐於道場時　說壽亦如是<br>
				若有深心者　清淨而質直<br>
				多聞能總持　隨義解佛語<br>
				如是諸人等　於此無有疑<br>
				<br>
				又<b>ｏ</b>阿逸多<b>ｏ</b>若有聞佛壽命長遠<b>ｏ</b>解其言趣<b>ｏ</b>是人所得功德無有限量<b>ｏ</b>能起如來無上之慧<b>ｏ</b>何況廣聞是經<b>ｏ</b>若教人聞<b>ｏ</b>若自持<b>ｏ</b>若教人持<b>ｏ</b>若自書<b>ｏ</b>若教人書<b>ｏ</b>若以華<b>ｏ</b>香<b>ｏ</b>瓔珞<b>ｏ</b>幢幡<b>ｏ</b>繒蓋<b>ｏ</b>香油<b>ｏ</b>酥燈<b>ｏ</b>供養經卷<b>ｏ</b>是人功德無量無邊<b>ｏ</b>能生一切種智<br>
				<br>
				阿逸多<b>ｏ</b>若善男子<b>ｏ</b>善女人<b>ｏ</b>聞我說壽命長遠<b>ｏ</b>深心信解<b>ｏ</b>則為見佛常在耆闍崛山<b>ｏ</b>共大菩薩<b>ｏ</b>諸聲聞眾圍繞說法<b>ｏ</b>又見此娑婆世界<b>ｏ</b>其地琉璃<b>ｏ</b>坦然平正<b>ｏ</b>閻浮檀金以界八道<b>ｏ</b>寶樹行列<b>ｏ</b>諸臺樓觀皆悉寶成<b>ｏ</b>其菩薩眾咸處其中<b>ｏ</b>若有能如是觀者<b>ｏ</b>當知是為深信解相<br>
				<br>
				又復如來滅後<b>ｏ</b>若聞是經而不毀呰<b>ｏ</b>起隨喜心<b>ｏ</b>當知已為深信解相<b>ｏ</b>何況讀誦<b>ｏ</b>受持之者<b>ｏ</b>斯人則為頂戴如來<br>
				<br>
				阿逸多<b>ｏ</b>是善男子<b>ｏ</b>善女人<b>ｏ</b>不須為我復起塔寺<b>ｏ</b>及作僧坊<b>ｏ</b>以四事供養眾僧<b>ｏ</b>所以者何<b>ｏ</b>是善男子<b>ｏ</b>善女人<b>ｏ</b>受持讀誦是經典者<b>ｏ</b>為已起塔<b>ｏ</b>造立僧坊<b>ｏ</b>供養眾僧<b>ｏ</b>則為以佛舍利起七寶塔<b>ｏ</b>高廣漸小至于梵天<b>ｏ</b>懸諸幡蓋及眾寶鈴<b>ｏ</b>華<b>ｏ</b>香<b>ｏ</b>瓔珞<b>ｏ</b>末香<b>ｏ</b>塗香<b>ｏ</b>燒香<b>ｏ</b>眾鼓<b>ｏ</b>伎樂<b>ｏ</b>簫<b>ｏ</b>笛<b>ｏ</b>箜篌<b>ｏ</b>種種舞戲<b>ｏ</b>以妙音聲歌唄讚頌<b>ｏ</b>則為於無量千萬億劫作是供養已<br>
				<br>
				阿逸多<b>ｏ</b>若我滅後<b>ｏ</b>聞是經典<b>ｏ</b>有能受持<b>ｏ</b>若自書<b>ｏ</b>若教人書<b>ｏ</b>則為起立僧坊<b>ｏ</b>以赤栴檀作諸殿堂三十有二<b>ｏ</b>高八多羅樹<b>ｏ</b>高廣嚴好<b>ｏ</b>百千比丘於其中止<b>ｏ</b>園林<b>ｏ</b>浴池<b>ｏ</b>經行<b>ｏ</b>禪窟<b>ｏ</b>衣服<b>ｏ</b>飲食<b>ｏ</b>床褥<b>ｏ</b>湯藥<b>ｏ</b>一切樂具充滿其中<b>ｏ</b>如是僧坊<b>ｏ</b>堂閣<b>ｏ</b>若干百千萬億<b>ｏ</b>其數無量<b>ｏ</b>以此現前供養於我及比丘僧<b>ｏ</b>是故我說<b>ｏ</b>如來滅後<b>ｏ</b>若有受持<b>ｏ</b>讀誦<b>ｏ</b>為他人說<b>ｏ</b>若自書<b>ｏ</b>若教人書<b>ｏ</b>供養經卷<b>ｏ</b>不須復起塔寺<b>ｏ</b>及造僧坊<b>ｏ</b>供養眾僧<b>ｏ</b>況復有人能持是經<b>ｏ</b>兼行布施<b>ｏ</b>持戒<b>ｏ</b>忍辱<b>ｏ</b>精進<b>ｏ</b>一心<b>ｏ</b>智慧<b>ｏ</b>其德最勝<b>ｏ</b>無量無邊<b>ｏ</b>譬如虛空<b>ｏ</b>東西南北<b>ｏ</b>四維上下無量無邊<b>ｏ</b>是人功德<b>ｏ</b>亦復如是無量無邊<b>ｏ</b>疾至一切種智<b>ｏ</b>若人讀誦受持是經<b>ｏ</b>為他人說<b>ｏ</b>若自書<b>ｏ</b>若教人書<b>ｏ</b>復能起塔<b>ｏ</b>及造僧坊<b>ｏ</b>供養讚歎聲聞眾僧<b>ｏ</b>亦以百千萬億讚歎之法讚歎菩薩功德<b>ｏ</b>又為他人<b>ｏ</b>種種因緣隨義解說此法華經<b>ｏ</b>復能清淨持戒<b>ｏ</b>與柔和者而共同止<b>ｏ</b>忍辱無瞋<b>ｏ</b>志念堅固<b>ｏ</b>常貴坐禪得諸深定<b>ｏ</b>精進勇猛攝諸善法<b>ｏ</b>利根智慧善答問難<br>
				<br>
				阿逸多<b>ｏ</b>若我滅後<b>ｏ</b>諸善男子<b>ｏ</b>善女人<b>ｏ</b>受持讀誦是經典者<b>ｏ</b>復有如是諸善功德<b>ｏ</b>當知是人已趣道場<b>ｏ</b>近阿耨多羅三藐三菩提<b>ｏ</b>坐道樹下<br>
				<br>
				阿逸多<b>ｏ</b>是善男子<b>ｏ</b>善女人<b>ｏ</b>若坐<b>ｏ</b>若立<b>ｏ</b>若行處<b>ｏ</b>此中便應起塔<b>ｏ</b>一切天人皆應供養如佛之塔<br>
				<br>
				爾時世尊欲重宣此義<b>ｏ</b>而說偈言<br>
				<br>
				若我滅度後　能奉持此經<br>
				斯人福無量　如上之所說<br>
				是則為具足　一切諸供養<br>
				以舍利起塔　七寶而莊嚴<br>
				表剎甚高廣　漸小至梵天<br>
				寶鈴千萬億　風動出妙音<br>
				又於無量劫　而供養此塔<br>
				華香諸瓔珞　天衣眾伎樂<br>
				燃香油酥燈　周匝常照明<br>
				惡世法末時　能持是經者<br>
				則為已如上　具足諸供養<br>
				若能持此經　則如佛現在<br>
				以牛頭栴檀　起僧坊供養<br>
				堂有三十二　高八多羅樹<br>
				上饌妙衣服　床臥皆具足<br>
				百千眾住處　園林諸浴池<br>
				經行及禪窟　種種皆嚴好<br>
				若有信解心　受持讀誦書<br>
				若復教人書　及供養經卷<br>
				散華香末香　以須曼瞻蔔<br>
				阿提目多伽　薰油常燃之<br>
				如是供養者　得無量功德<br>
				如虛空無邊　其福亦如是<br>
				況復持此經　兼布施持戒<br>
				忍辱樂禪定　不瞋不惡口<br>
				恭敬於塔廟　謙下諸比丘<br>
				遠離自高心　常思惟智慧<br>
				有問難不瞋　隨順為解說<br>
				若能行是行　功德不可量<br>
				若見此法師　成就如是德<br>
				應以天華散　天衣覆其身<br>
				頭面接足禮　生心如佛想<br>
				又應作是念　不久詣道樹<br>
				得無漏無為　廣利諸人天<br>
				其所住止處　經行若坐臥<br>
				乃至說一偈　是中應起塔<br>
				莊嚴令妙好　種種以供養<br>
				佛子住此地　則是佛受用<br>
				常在於其中　經行及坐臥
			</p>
		</section>
		<hr>
		<section>
			<h3>隨喜功德品第十八</h3>
			<p>
				爾時<b>ｏ</b>彌勒菩薩摩訶薩白佛言<b>ｏ</b>世尊<b>ｏ</b>若有善男子<b>ｏ</b>善女人<b>ｏ</b>聞是法華經隨喜者<b>ｏ</b>得幾所福<br>
				<br>
				而說偈言<br>
				<br>
				世尊滅度後　其有聞是經<br>
				若能隨喜者　為得幾所福<br>
				<br>
				爾時<b>ｏ</b>佛告彌勒菩薩摩訶薩<b>ｏ</b>阿逸多<b>ｏ</b>如來滅後<b>ｏ</b>若比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>及餘智者若長若幼<b>ｏ</b>聞是經隨喜已<b>ｏ</b>從法會出<b>ｏ</b>至於餘處<b>ｏ</b>若在僧坊<b>ｏ</b>若空閑地<b>ｏ</b>若城邑<b>ｏ</b>巷陌<b>ｏ</b>聚落<b>ｏ</b>田里<b>ｏ</b>如其所聞<b>ｏ</b>為父母<b>ｏ</b>宗親<b>ｏ</b>善友<b>ｏ</b>知識<b>ｏ</b>隨力演說<b>ｏ</b>是諸人等<b>ｏ</b>聞已隨喜<b>ｏ</b>復行轉教<b>ｏ</b>餘人聞已<b>ｏ</b>亦隨喜轉教<b>ｏ</b>如是展轉<b>ｏ</b>至第五十<br>
				<br>
				阿逸多<b>ｏ</b>其第五十善男子<b>ｏ</b>善女人<b>ｏ</b>隨喜功德<b>ｏ</b>我今說之<b>ｏ</b>汝當善聽<b>ｏ</b>若四百萬億阿僧祇世界<b>ｏ</b>六趣四生眾生<b>ｏ</b>卵生<b>ｏ</b>胎生<b>ｏ</b>濕生<b>ｏ</b>化生<b>ｏ</b>若有形<b>ｏ</b>無形<b>ｏ</b>有想<b>ｏ</b>無想<b>ｏ</b>非有想<b>ｏ</b>非無想<b>ｏ</b>無足<b>ｏ</b>二足<b>ｏ</b>四足<b>ｏ</b>多足<b>ｏ</b>如是等在眾生數者<b>ｏ</b>有人求福<b>ｏ</b>隨其所欲娛樂之具<b>ｏ</b>皆給與之<b>ｏ</b>一一眾生<b>ｏ</b>與滿閻浮提金<b>ｏ</b>銀<b>ｏ</b>琉璃<b>ｏ</b>車璩馬腦<b>ｏ</b>珊瑚<b>ｏ</b>虎珀<b>ｏ</b>諸妙珍寶<b>ｏ</b>及象<b>ｏ</b>馬車乘<b>ｏ</b>七寶所成宮殿樓閣等<b>ｏ</b>是大施主<b>ｏ</b>如是布施滿八十年已<b>ｏ</b>而作是念<b>ｏ</b>我已施眾生娛樂之具<b>ｏ</b>隨意所欲<b>ｏ</b>然此眾生<b>ｏ</b>皆已衰老年過八十<b>ｏ</b>髮白面皺<b>ｏ</b>將死不久<b>ｏ</b>我當以佛法而訓導之<b>ｏ</b>即集此眾生<b>ｏ</b>宣布法化<b>ｏ</b>示教利喜<b>ｏ</b>一時皆得須陀洹道<b>ｏ</b>斯陀含道<b>ｏ</b>阿那含道<b>ｏ</b>阿羅漢道<b>ｏ</b>盡諸有漏<b>ｏ</b>於深禪定皆得自在<b>ｏ</b>具八解脫<b>ｏ</b>於汝意云何<b>ｏ</b>是大施主所得功德寧為多不<br>
				<br>
				彌勒白佛言<b>ｏ</b>世尊<b>ｏ</b>是人功德甚多<b>ｏ</b>無量無邊<b>ｏ</b>若是施主<b>ｏ</b>但施眾生一切樂具<b>ｏ</b>功德無量<b>ｏ</b>何況令得阿羅漢果<br>
				<br>
				佛告彌勒<b>ｏ</b>我今分明語汝<b>ｏ</b>是人以一切樂具<b>ｏ</b>施於四百萬億阿僧祇世界六趣眾生<b>ｏ</b>又令得阿羅漢果<b>ｏ</b>所得功德<b>ｏ</b>不如是第五十人<b>ｏ</b>聞法華經一偈隨喜功德<b>ｏ</b>百分<b>ｏ</b>千分<b>ｏ</b>百千萬億分<b>ｏ</b>不及其一<b>ｏ</b>乃至算數譬喻所不能知<br>
				<br>
				阿逸多<b>ｏ</b>如是第五十人展轉聞法華經隨喜功德<b>ｏ</b>尚無量無邊阿僧祇<b>ｏ</b>何況最初於會中聞而隨喜者<b>ｏ</b>其福復勝<b>ｏ</b>無量無邊阿僧祇<b>ｏ</b>不可得比<br>
				<br>
				又<b>ｏ</b>阿逸多<b>ｏ</b>若人為是經故<b>ｏ</b>往詣僧坊<b>ｏ</b>若坐<b>ｏ</b>若立須臾聽受<b>ｏ</b>緣是功德<b>ｏ</b>轉身所生<b>ｏ</b>得好上妙象<b>ｏ</b>馬車乘<b>ｏ</b>珍寶輦輿<b>ｏ</b>及乘天宮<b>ｏ</b>若復有人於講法處坐<b>ｏ</b>更有人來<b>ｏ</b>勸令坐聽<b>ｏ</b>若分座令坐<b>ｏ</b>是人功德<b>ｏ</b>轉身得帝釋坐處<b>ｏ</b>若梵王坐處<b>ｏ</b>若轉輪聖王所坐之處<br>
				<br>
				阿逸多<b>ｏ</b>若復有人<b>ｏ</b>語餘人言<b>ｏ</b>有經<b>ｏ</b>名法華<b>ｏ</b>可共往聽<b>ｏ</b>即受其教<b>ｏ</b>乃至須臾間聞<b>ｏ</b>是人功德<b>ｏ</b>轉身得與陀羅尼菩薩共生一處<b>ｏ</b>利根智慧<b>ｏ</b>百千萬世終不瘖瘂<b>ｏ</b>口氣不臭<b>ｏ</b>舌常無病<b>ｏ</b>口亦無病<b>ｏ</b>齒不垢黑<b>ｏ</b>不黃<b>ｏ</b>不踈<b>ｏ</b>亦不缺落<b>ｏ</b>不差<b>ｏ</b>不曲<b>ｏ</b>脣不下垂亦不褰縮<b>ｏ</b>不麁澁<b>ｏ</b>不瘡胗<b>ｏ</b>亦不缺壞<b>ｏ</b>亦不喎斜<b>ｏ</b>不厚<b>ｏ</b>不大<b>ｏ</b>亦不黧黑<b>ｏ</b>無諸可惡<b>ｏ</b>鼻不匾〔匚＠虒〕<b>ｏ</b>亦不曲戾<b>ｏ</b>面色不黑<b>ｏ</b>亦不狹長<b>ｏ</b>亦不窊曲<b>ｏ</b>無有一切不可喜相<b>ｏ</b>脣舌牙齒悉皆嚴好<b>ｏ</b>鼻修高直<b>ｏ</b>面貌圓滿<b>ｏ</b>眉高而長<b>ｏ</b>額廣平正<b>ｏ</b>人相具足<b>ｏ</b>世世所生<b>ｏ</b>見佛聞法<b>ｏ</b>信受教誨<br>
				<br>
				阿逸多<b>ｏ</b>汝且觀是<b>ｏ</b>勸於一人令往聽法<b>ｏ</b>功德如此<b>ｏ</b>何況一心聽說<b>ｏ</b>讀誦<b>ｏ</b>而於大眾為人分別<b>ｏ</b>如說修行<br>
				<br>
				爾時世尊欲重宣此義<b>ｏ</b>而說偈言<br>
				<br>
				若人於法會　得聞是經典<br>
				乃至於一偈　隨喜為他說<br>
				如是展轉教　至于第五十<br>
				最後人獲福　今當分別之<br>
				如有大施主　供給無量眾<br>
				具滿八十歲　隨意之所欲<br>
				見彼衰老相　髮白而面皺<br>
				齒踈形枯竭　念其死不久<br>
				我今應當教　令得於道果<br>
				即為方便說　涅槃真實法<br>
				世皆不牢固　如水沫泡焰<br>
				汝等咸應當　疾生厭離心<br>
				諸人聞是法　皆得阿羅漢<br>
				具足六神通　三明八解脫<br>
				最後第五十　聞一偈隨喜<br>
				是人福勝彼　不可為譬喻<br>
				如是展轉聞　其福尚無量<br>
				何況於法會　初聞隨喜者<br>
				若有勸一人　將引聽法華<br>
				言此經深妙　千萬劫難遇<br>
				即受教往聽　乃至須臾聞<br>
				斯人之福報　今當分別說<br>
				世世無口患　齒不踈黃黑<br>
				脣不厚褰缺　無有可惡相<br>
				舌不乾黑短　鼻高修且直<br>
				額廣而平正　面目悉端嚴<br>
				為人所喜見　口氣無臭穢<br>
				優鉢華之香　常從其口出<br>
				若故詣僧坊　欲聽法華經<br>
				須臾聞歡喜　今當說其福<br>
				後生天人中　得妙象馬車<br>
				珍寶之輦輿　及乘天宮殿<br>
				若於講法處　勸人坐聽經<br>
				是福因緣得　釋梵轉輪座<br>
				何況一心聽　解說其義趣<br>
				如說而修行　其福不可量
			</p>
		</section>
		<hr>
		<section>
			<h3>法師功德品第十九</h3>
			<p>
				爾時佛告常精進菩薩摩訶薩<b>ｏ</b>若善男子<b>ｏ</b>善女人<b>ｏ</b>受持是法華經<b>ｏ</b>若讀<b>ｏ</b>若誦<b>ｏ</b>若解說<b>ｏ</b>若書寫<b>ｏ</b>是人當得八百眼功德<b>ｏ</b>千二百耳功德<b>ｏ</b>八百鼻功德<b>ｏ</b>千二百舌功德<b>ｏ</b>八百身功德<b>ｏ</b>千二百意功德<b>ｏ</b>以是功德<b>ｏ</b>莊嚴六根<b>ｏ</b>皆令清淨<b>ｏ</b>是善男子<b>ｏ</b>善女人<b>ｏ</b>父母所生清淨肉眼<b>ｏ</b>見於三千大千世界內外所有山林河海<b>ｏ</b>下至阿鼻地獄<b>ｏ</b>上至有頂<b>ｏ</b>亦見其中一切眾生<b>ｏ</b>及業因緣<b>ｏ</b>果報生處<b>ｏ</b>悉見悉知<br>
				<br>
				爾時世尊欲重宣此義<b>ｏ</b>而說偈言<br>
				<br>
				若於大眾中　以無所畏心<br>
				說是法華經　汝聽其功德<br>
				是人得八百　功德殊勝眼<br>
				以是莊嚴故　其目甚清淨<br>
				父母所生眼　悉見三千界<br>
				內外彌樓山　須彌及鐵圍<br>
				并諸餘山林　大海江河水<br>
				下至阿鼻獄　上至有頂處<br>
				其中諸眾生　一切皆悉見<br>
				雖未得天眼　肉眼力如是<br>
				<br>
				復次<b>ｏ</b>常精進<b>ｏ</b>若善男子<b>ｏ</b>善女人<b>ｏ</b>受持此經<b>ｏ</b>若讀<b>ｏ</b>若誦<b>ｏ</b>若解說<b>ｏ</b>若書寫<b>ｏ</b>得千二百耳功德<b>ｏ</b>以是清淨耳<b>ｏ</b>聞三千大千世界<b>ｏ</b>下至阿鼻地獄<b>ｏ</b>上至有頂<b>ｏ</b>其中內外種種語言音聲<b>ｏ</b>象聲<b>ｏ</b>馬聲<b>ｏ</b>牛聲<b>ｏ</b>車聲<b>ｏ</b>啼哭聲<b>ｏ</b>愁歎聲<b>ｏ</b>螺聲<b>ｏ</b>鼓聲<b>ｏ</b>鍾聲<b>ｏ</b>鈴聲<b>ｏ</b>笑聲<b>ｏ</b>語聲<b>ｏ</b>男聲<b>ｏ</b>女聲<b>ｏ</b>童子聲<b>ｏ</b>童女聲<b>ｏ</b>法聲<b>ｏ</b>非法聲<b>ｏ</b>苦聲<b>ｏ</b>樂聲<b>ｏ</b>凡夫聲<b>ｏ</b>聖人聲<b>ｏ</b>喜聲<b>ｏ</b>不喜聲<b>ｏ</b>天聲<b>ｏ</b>龍聲<b>ｏ</b>夜叉聲<b>ｏ</b>乾闥婆聲<b>ｏ</b>阿修羅聲<b>ｏ</b>迦樓羅聲<b>ｏ</b>緊那羅聲<b>ｏ</b>摩睺羅伽聲<b>ｏ</b>火聲<b>ｏ</b>水聲<b>ｏ</b>風聲<b>ｏ</b>地獄聲<b>ｏ</b>畜生聲<b>ｏ</b>餓鬼聲<b>ｏ</b>比丘聲<b>ｏ</b>比丘尼聲<b>ｏ</b>聲聞聲<b>ｏ</b>辟支佛聲<b>ｏ</b>菩薩聲<b>ｏ</b>佛聲<b>ｏ</b>以要言之<b>ｏ</b>三千大千世界中一切內外所有諸聲<b>ｏ</b>雖未得天耳<b>ｏ</b>以父母所生清淨常耳<b>ｏ</b>皆悉聞知<b>ｏ</b>如是分別種種音聲而不壞耳根<br>
				<br>
				爾時世尊欲重宣此義<b>ｏ</b>而說偈言<br>
				<br>
				父母所生耳　清淨無濁穢<br>
				以此常耳聞　三千世界聲<br>
				象馬車牛聲　鍾鈴螺鼓聲<br>
				琴瑟箜篌聲　簫笛之音聲<br>
				清淨好歌聲　聽之而不著<br>
				無數種人聲　聞悉能解了<br>
				又聞諸天聲　微妙之歌音<br>
				及聞男女聲　童子童女聲<br>
				山川嶮谷中　迦陵頻伽聲<br>
				命命等諸鳥　悉聞其音聲<br>
				地獄眾苦痛　種種楚毒聲<br>
				餓鬼飢渴逼　求索飲食聲<br>
				諸阿修羅等　居在大海邊<br>
				自共語言時　出于大音聲<br>
				如是說法者　安住於此間<br>
				遙聞是眾聲　而不壞耳根<br>
				十方世界中　禽獸鳴相呼<br>
				其說法之人　於此悉聞之<br>
				其諸梵天上　光音及遍淨<br>
				乃至有頂天　言語之音聲<br>
				法師住於此　悉皆得聞之<br>
				一切比丘眾　及諸比丘尼<br>
				若讀誦經典　若為他人說<br>
				法師住於此　悉皆得聞之<br>
				復有諸菩薩　讀誦於經法<br>
				若為他人說　撰集解其義<br>
				如是諸音聲　悉皆得聞之<br>
				諸佛大聖尊　教化眾生者<br>
				於諸大會中　演說微妙法<br>
				持此法華者　悉皆得聞之<br>
				三千大千界　內外諸音聲<br>
				下至阿鼻獄　上至有頂天<br>
				皆聞其音聲　而不壞耳根<br>
				其耳聰利故　悉能分別知<br>
				持是法花者　雖未得天耳<br>
				但用所生耳　功德已如是<br>
				<br>
				復次<b>ｏ</b>常精進<b>ｏ</b>若善男子<b>ｏ</b>善女人<b>ｏ</b>受持是經<b>ｏ</b>若讀<b>ｏ</b>若誦<b>ｏ</b>若解說<b>ｏ</b>若書寫<b>ｏ</b>成就八百鼻功德<b>ｏ</b>以是清淨鼻根<b>ｏ</b>聞於三千大千世界上下內外種種諸香<b>ｏ</b>須曼那華香<b>ｏ</b>闍提華香<b>ｏ</b>末利華香<b>ｏ</b>瞻蔔華香<b>ｏ</b>波羅羅華香<b>ｏ</b>赤蓮華香<b>ｏ</b>青蓮華香<b>ｏ</b>白蓮華香<b>ｏ</b>華樹香<b>ｏ</b>菓樹香<b>ｏ</b>栴檀香<b>ｏ</b>沈水香<b>ｏ</b>多摩羅跋香<b>ｏ</b>多伽羅香<b>ｏ</b>及千萬種和香<b>ｏ</b>若末<b>ｏ</b>若丸<b>ｏ</b>若塗香<b>ｏ</b>持是經者<b>ｏ</b>於此間住<b>ｏ</b>悉能分別<b>ｏ</b>又復別知眾生之香<b>ｏ</b>象香<b>ｏ</b>馬香<b>ｏ</b>牛羊等香<b>ｏ</b>男香<b>ｏ</b>女香<b>ｏ</b>童子香<b>ｏ</b>童女香<b>ｏ</b>及草木叢林香<b>ｏ</b>若近<b>ｏ</b>若遠<b>ｏ</b>所有諸香<b>ｏ</b>悉皆得聞<b>ｏ</b>分別不錯<b>ｏ</b>持是經者<b>ｏ</b>雖住於此<b>ｏ</b>亦聞天上諸天之香<b>ｏ</b>波利質多羅<b>ｏ</b>拘鞞陀羅樹香<b>ｏ</b>及曼陀羅華香<b>ｏ</b>摩訶曼陀羅華香<b>ｏ</b>曼殊沙華香<b>ｏ</b>摩訶曼殊沙華香<b>ｏ</b>栴檀<b>ｏ</b>沈水<b>ｏ</b>種種末香<b>ｏ</b>諸雜華香<b>ｏ</b>如是等天香和合所出之香<b>ｏ</b>無不聞知<b>ｏ</b>又聞諸天身香<b>ｏ</b>釋提桓因在勝殿上<b>ｏ</b>五欲娛樂嬉戲時香<b>ｏ</b>若在妙法堂上<b>ｏ</b>為忉利諸天說法時香<b>ｏ</b>若於諸園遊戲時香<b>ｏ</b>及餘天等男女身香<b>ｏ</b>皆悉遙聞<b>ｏ</b>如是展轉乃至梵世<b>ｏ</b>上至有頂諸天身香<b>ｏ</b>亦皆聞之<b>ｏ</b>并聞諸天所燒之香<b>ｏ</b>及聲聞香<b>ｏ</b>辟支佛香<b>ｏ</b>菩薩香<b>ｏ</b>諸佛身香<b>ｏ</b>亦皆遙聞<b>ｏ</b>知其所在<b>ｏ</b>雖聞此香<b>ｏ</b>然於鼻根不壞不錯<b>ｏ</b>若欲分別為他人說<b>ｏ</b>憶念不謬<br>
				<br>
				爾時世尊欲重宣此義<b>ｏ</b>而說偈言<br>
				<br>
				是人鼻清淨　於此世界中<br>
				若香若臭物　種種悉聞知<br>
				須曼那闍提　多摩羅栴檀<br>
				沈水及桂香　種種華菓香<br>
				及知眾生香　男子女人香<br>
				說法者遠住　聞香知所在<br>
				大勢轉輪王　小轉輪及子<br>
				群臣諸宮人　聞香知所在<br>
				身所著珍寶　及地中寶藏<br>
				轉輪王寶女　聞香知所在<br>
				諸人嚴身具　衣服及瓔珞<br>
				種種所塗香　聞香知其身<br>
				諸天若行坐　遊戲及神變<br>
				持是法華者　聞香悉能知<br>
				諸樹華菓實　及酥油香氣<br>
				持經者住此　悉知其所在<br>
				諸山深嶮處　栴檀樹花敷<br>
				眾生在中者　聞香皆能知<br>
				鐵圍山大海　地中諸眾生<br>
				持經者聞香　悉知其所在<br>
				阿修羅男女　及其諸眷屬<br>
				鬪諍遊戲時　聞香皆能知<br>
				曠野險隘處　師子象虎狼<br>
				野牛水牛等　聞香知所在<br>
				若有懷妊者　未辯其男女<br>
				無根及非人　聞香悉能知<br>
				以聞香力故　知其初懷妊<br>
				成就不成就　安樂產福子<br>
				以聞香力故　知男女所念<br>
				染欲癡恚心　亦知修善者<br>
				地中眾伏藏　金銀諸珍寶<br>
				銅器之所盛　聞香悉能知<br>
				種種諸瓔珞　無能識其價<br>
				聞香知貴賤　出處及所在<br>
				天上諸華等　曼陀曼殊沙<br>
				波利質多樹　聞香悉能知<br>
				天上諸宮殿　上中下差別<br>
				眾寶花莊嚴　聞香悉能知<br>
				天園林勝殿　諸觀妙法堂<br>
				在中而娛樂　聞香悉能知<br>
				諸天若聽法　或受五欲時<br>
				來往行坐臥　聞香悉能知<br>
				天女所著衣　好華香莊嚴<br>
				周旋遊戲時　聞香悉能知<br>
				如是展轉上　乃至於梵世<br>
				入禪出禪者　聞香悉能知<br>
				光音遍淨天　乃至于有頂<br>
				初生及退沒　聞香悉能知<br>
				諸比丘眾等　於法常精進<br>
				若坐若經行　及讀誦經法<br>
				或在林樹下　專精而坐禪<br>
				持經者聞香　悉知其所在<br>
				菩薩志堅固　坐禪若讀誦<br>
				或為人說法　聞香悉能知<br>
				在在方世尊　一切所恭敬<br>
				愍眾而說法　聞香悉能知<br>
				眾生在佛前　聞經皆歡喜<br>
				如法而修行　聞香悉能知<br>
				雖未得菩薩　無漏法生鼻<br>
				而是持經者　先得此鼻相<br>
				<br>
				復次<b>ｏ</b>常精進<b>ｏ</b>若善男子<b>ｏ</b>善女人<b>ｏ</b>受持是經<b>ｏ</b>若讀<b>ｏ</b>若誦<b>ｏ</b>若解說<b>ｏ</b>若書寫<b>ｏ</b>得千二百舌功德<b>ｏ</b>若好<b>ｏ</b>若醜<b>ｏ</b>若美<b>ｏ</b>不美<b>ｏ</b>及諸苦澁物<b>ｏ</b>在其舌根<b>ｏ</b>皆變成上味<b>ｏ</b>如天甘露<b>ｏ</b>無不美者<b>ｏ</b>若以舌根於大眾中有所演說<b>ｏ</b>出深妙聲<b>ｏ</b>能入其心<b>ｏ</b>皆令歡喜快樂<b>ｏ</b>又諸天子<b>ｏ</b>天女<b>ｏ</b>釋梵諸天<b>ｏ</b>聞是深妙音聲<b>ｏ</b>有所演說言論次第<b>ｏ</b>皆悉來聽<b>ｏ</b>及諸龍<b>ｏ</b>龍女<b>ｏ</b>夜叉<b>ｏ</b>夜叉女<b>ｏ</b>乾闥婆<b>ｏ</b>乾闥婆女<b>ｏ</b>阿修羅<b>ｏ</b>阿修羅女<b>ｏ</b>迦樓羅<b>ｏ</b>迦樓羅女<b>ｏ</b>緊那羅<b>ｏ</b>緊那羅女<b>ｏ</b>摩睺羅伽<b>ｏ</b>摩睺羅伽女<b>ｏ</b>為聽法故<b>ｏ</b>皆來親近恭敬供養<b>ｏ</b>及比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>國王<b>ｏ</b>王子<b>ｏ</b>群臣<b>ｏ</b>眷屬<b>ｏ</b>小轉輪王<b>ｏ</b>大轉輪王<b>ｏ</b>七寶千子內外眷屬<b>ｏ</b>乘其宮殿<b>ｏ</b>俱來聽法<b>ｏ</b>以是菩薩善說法故<b>ｏ</b>婆羅門<b>ｏ</b>居士<b>ｏ</b>國內人民<b>ｏ</b>盡其形壽<b>ｏ</b>隨侍供養<b>ｏ</b>又諸聲聞<b>ｏ</b>辟支佛<b>ｏ</b>菩薩<b>ｏ</b>諸佛<b>ｏ</b>常樂見之<b>ｏ</b>是人所在方面<b>ｏ</b>諸佛皆向其處說法<b>ｏ</b>悉能受持一切佛法<b>ｏ</b>又能出於深妙法音<br>
				<br>
				爾時世尊欲重宣此義<b>ｏ</b>而說偈言<br>
				<br>
				是人舌根淨　終不受惡味<br>
				其有所食噉　悉皆成甘露<br>
				以深淨妙聲　於大眾說法<br>
				以諸因緣喻　引導眾生心<br>
				聞者皆歡喜　設諸上供養<br>
				諸天龍夜叉　及阿修羅等<br>
				皆以恭敬心　而共來聽法<br>
				是說法之人　若欲以妙音<br>
				遍滿三千界　隨意即能至<br>
				大小轉輪王　及千子眷屬<br>
				合掌恭敬心　常來聽受法<br>
				諸天龍夜叉　羅剎毘舍闍<br>
				亦以歡喜心　常樂來供養<br>
				梵天王魔王　自在大自在<br>
				如是諸天眾　常來至其所<br>
				諸佛及弟子　聞其說法音<br>
				常念而守護　或時為現身<br>
				<br>
				復次<b>ｏ</b>常精進<b>ｏ</b>若善男子<b>ｏ</b>善女人<b>ｏ</b>受持是經<b>ｏ</b>若讀<b>ｏ</b>若誦<b>ｏ</b>若解說<b>ｏ</b>若書寫<b>ｏ</b>得八百身功德<b>ｏ</b>得清淨身<b>ｏ</b>如淨琉璃<b>ｏ</b>眾生憙見<b>ｏ</b>其身淨故<b>ｏ</b>三千大千世界眾生<b>ｏ</b>生時<b>ｏ</b>死時<b>ｏ</b>上下<b>ｏ</b>好醜<b>ｏ</b>生善處<b>ｏ</b>惡處<b>ｏ</b>悉於中現<b>ｏ</b>及鐵圍山<b>ｏ</b>大鐵圍山<b>ｏ</b>彌樓山<b>ｏ</b>摩訶彌樓山等諸山<b>ｏ</b>及其中眾生<b>ｏ</b>悉於中現<b>ｏ</b>下至阿鼻地獄<b>ｏ</b>上至有頂<b>ｏ</b>所有及眾生<b>ｏ</b>悉於中現<b>ｏ</b>若聲聞<b>ｏ</b>辟支佛<b>ｏ</b>菩薩<b>ｏ</b>諸佛<b>ｏ</b>說法<b>ｏ</b>皆於身中現其色像<br>
				<br>
				爾時世尊欲重宣此義<b>ｏ</b>而說偈言<br>
				<br>
				若持法花者　其身甚清淨<br>
				如彼淨琉璃　眾生皆憙見<br>
				又如淨明鏡　悉見諸色像<br>
				菩薩於淨身　皆見世所有<br>
				唯獨自明了　餘人所不見<br>
				三千世界中　一切諸群萌<br>
				天人阿修羅　地獄鬼畜生<br>
				如是諸色像　皆於身中現<br>
				諸天等宮殿　乃至於有頂<br>
				鐵圍及彌樓　摩訶彌樓山<br>
				諸大海水等　皆於身中現<br>
				諸佛及聲聞　佛子菩薩等<br>
				若獨若在眾　說法悉皆現<br>
				雖未得無漏　法性之妙身<br>
				以清淨常體　一切於中現<br>
				<br>
				復次<b>ｏ</b>常精進<b>ｏ</b>若善男子<b>ｏ</b>善女人<b>ｏ</b>如來滅後<b>ｏ</b>受持是經<b>ｏ</b>若讀<b>ｏ</b>若誦<b>ｏ</b>若解說<b>ｏ</b>若書寫<b>ｏ</b>得千二百意功德<b>ｏ</b>以是清淨意根<b>ｏ</b>乃至聞一偈一句<b>ｏ</b>通達無量無邊之義<b>ｏ</b>解是義已<b>ｏ</b>能演說一句一偈至於一月<b>ｏ</b>四月乃至一歲<b>ｏ</b>諸所說法<b>ｏ</b>隨其義趣<b>ｏ</b>皆與實相不相違背<b>ｏ</b>若說俗間經書<b>ｏ</b>治世語言<b>ｏ</b>資生業等<b>ｏ</b>皆順正法<b>ｏ</b>三千大千世界六趣眾生<b>ｏ</b>心之所行<b>ｏ</b>心所動作<b>ｏ</b>心所戲論<b>ｏ</b>皆悉知之<b>ｏ</b>雖未得無漏智慧<b>ｏ</b>而其意根<b>ｏ</b>清淨如此<b>ｏ</b>是人有所思惟<b>ｏ</b>籌量<b>ｏ</b>言說<b>ｏ</b>皆是佛法<b>ｏ</b>無不真實<b>ｏ</b>亦是先佛經中所說<br>
				<br>
				爾時世尊欲重宣此義<b>ｏ</b>而說偈言<br>
				<br>
				是人意清淨　明利無穢濁<br>
				以此妙意根　知上中下法<br>
				乃至聞一偈　通達無量義<br>
				次第如法說　月四月至歲<br>
				是世界內外　一切諸眾生<br>
				若天龍及人　夜叉鬼神等<br>
				其在六趣中　所念若干種<br>
				持法花之報　一時皆悉知<br>
				十方無數佛　百福莊嚴相<br>
				為眾生說法　悉聞能受持<br>
				思惟無量義　說法亦無量<br>
				終始不忘錯　以持法華故<br>
				悉知諸法相　隨義識次第<br>
				達名字語言　如所知演說<br>
				此人有所說　皆是先佛法<br>
				以演此法故　於眾無所畏<br>
				持法花經者　意根淨若斯<br>
				雖未得無漏　先有如是相<br>
				是人持此經　安住希有地<br>
				為一切眾生　歡喜而愛敬<br>
				能以千萬種　善巧之語言<br>
				分別而說法　持法花經故
			</p>
		</section>
		<hr>
		<section>
			<h3>常不輕菩薩品第二十</h3>
			<p>
				爾時<b>ｏ</b>佛告得大勢菩薩摩訶薩<b>ｏ</b>汝今當知<b>ｏ</b>若比丘<b>ｏ</b>比丘尼<b>ｏ</b>優婆塞<b>ｏ</b>優婆夷持法花經者<b>ｏ</b>若有惡口<b>ｏ</b>罵詈<b>ｏ</b>誹謗<b>ｏ</b>獲大罪報<b>ｏ</b>如前所說<b>ｏ</b>其所得功德<b>ｏ</b>如向所說<b>ｏ</b>眼<b>ｏ</b>耳<b>ｏ</b>鼻<b>ｏ</b>舌<b>ｏ</b>身<b>ｏ</b>意清淨<br>
				<br>
				得大勢<b>ｏ</b>乃往古昔<b>ｏ</b>過無量無邊不可思議阿僧祇劫<b>ｏ</b>有佛名威音王如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>劫名離衰<b>ｏ</b>國名大成<b>ｏ</b>其威音王佛<b>ｏ</b>於彼世中<b>ｏ</b>為天<b>ｏ</b>人<b>ｏ</b>阿修羅說法<b>ｏ</b>為求聲聞者<b>ｏ</b>說應四諦法<b>ｏ</b>度生老病死<b>ｏ</b>究竟涅槃<b>ｏ</b>為求辟支佛者<b>ｏ</b>說應十二因緣法<b>ｏ</b>為諸菩薩<b>ｏ</b>因阿耨多羅三藐三菩提<b>ｏ</b>說應六波羅蜜法<b>ｏ</b>究竟佛慧<br>
				<br>
				得大勢<b>ｏ</b>是威音王佛<b>ｏ</b>壽四十萬億那由他恒河沙劫<b>ｏ</b>正法住世劫數<b>ｏ</b>如一閻浮提微塵<b>ｏ</b>像法住世劫數<b>ｏ</b>如四天下微塵<b>ｏ</b>其佛饒益眾生已<b>ｏ</b>然後滅度<b>ｏ</b>正法<b>ｏ</b>像法滅盡之後<b>ｏ</b>於此國土復有佛出<b>ｏ</b>亦號威音王如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>如是次第有二萬億佛<b>ｏ</b>皆同一號<br>
				<br>
				最初威音王如來既已滅度<b>ｏ</b>正法滅後<b>ｏ</b>於像法中<b>ｏ</b>增上慢比丘有大勢力<b>ｏ</b>爾時有一菩薩比丘名常不輕<b>ｏ</b>得大勢<b>ｏ</b>以何因緣名常不輕<b>ｏ</b>是比丘<b>ｏ</b>凡有所見<b>ｏ</b>若比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>皆悉禮拜讚歎而作是言<b>ｏ</b>我深敬汝等<b>ｏ</b>不敢輕慢<b>ｏ</b>所以者何<b>ｏ</b>汝等皆行菩薩道<b>ｏ</b>當得作佛<b>ｏ</b>而是比丘<b>ｏ</b>不專讀誦經典<b>ｏ</b>但行禮拜<b>ｏ</b>乃至遠見四眾<b>ｏ</b>亦復故往禮拜讚歎而作是言<b>ｏ</b>我不敢輕於汝等<b>ｏ</b>汝等皆當作佛<b>ｏ</b>四眾之中<b>ｏ</b>有生瞋恚<b>ｏ</b>心不淨者<b>ｏ</b>惡口罵詈言<b>ｏ</b>是無智比丘從何所來<b>ｏ</b>自言<b>ｏ</b>我不輕汝<b>ｏ</b>而與我等授記<b>ｏ</b>當得作佛<b>ｏ</b>我等不用如是虛妄授記<b>ｏ</b>如此經歷多年<b>ｏ</b>常被罵詈<b>ｏ</b>不生瞋恚<b>ｏ</b>常作是言<b>ｏ</b>汝當作佛<b>ｏ</b>說是語時<b>ｏ</b>眾人或以杖木瓦石而打擲之<b>ｏ</b>避走遠住<b>ｏ</b>猶高聲唱言<b>ｏ</b>我不敢輕於汝等<b>ｏ</b>汝等皆當作佛<b>ｏ</b>以其常作是語故<b>ｏ</b>增上慢比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>號之為常不輕<b>ｏ</b>是比丘臨欲終時<b>ｏ</b>於虛空中<b>ｏ</b>具聞威音王佛先所說法華經二十千萬億偈<b>ｏ</b>悉能受持<b>ｏ</b>即得如上眼根清淨<b>ｏ</b>耳鼻舌身意根清淨<b>ｏ</b>得是六根清淨已<b>ｏ</b>更增壽命二百萬億那由他歲<b>ｏ</b>廣為人說是法華經<b>ｏ</b>於時增上慢四眾<b>ｏ</b>比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>輕賤是人<b>ｏ</b>為作不輕名者<b>ｏ</b>見其得大神通力<b>ｏ</b>樂說辯力<b>ｏ</b>大善寂力<b>ｏ</b>聞其所說<b>ｏ</b>皆信伏隨從<b>ｏ</b>是菩薩復化千萬億眾<b>ｏ</b>令住阿耨多羅三藐三菩提<b>ｏ</b>命終之後<b>ｏ</b>得值二千億佛<b>ｏ</b>皆號日月燈明<b>ｏ</b>於其法中<b>ｏ</b>說是法華經<b>ｏ</b>以是因緣<b>ｏ</b>復值二千億佛<b>ｏ</b>同號雲自在燈王<b>ｏ</b>於此諸佛法中<b>ｏ</b>受持讀誦<b>ｏ</b>為諸四眾說此經典故<b>ｏ</b>得是常眼清淨<b>ｏ</b>耳<b>ｏ</b>鼻<b>ｏ</b>舌<b>ｏ</b>身<b>ｏ</b>意諸根清淨<b>ｏ</b>於四眾中說法<b>ｏ</b>心無所畏<br>
				<br>
				得大勢<b>ｏ</b>是常不輕菩薩摩訶薩<b>ｏ</b>供養如是若干諸佛<b>ｏ</b>恭敬<b>ｏ</b>尊重<b>ｏ</b>讚歎<b>ｏ</b>種諸善根<b>ｏ</b>於後復值千萬億佛<b>ｏ</b>亦於諸佛法中說是經典<b>ｏ</b>功德成就<b>ｏ</b>當得作佛<br>
				<br>
				得大勢<b>ｏ</b>於意云何<b>ｏ</b>爾時常不輕菩薩豈異人乎<b>ｏ</b>則我身是<b>ｏ</b>若我於宿世不受持讀誦此經<b>ｏ</b>為他人說者<b>ｏ</b>不能疾得阿耨多羅三藐三菩提<b>ｏ</b>我於先佛所<b>ｏ</b>受持讀誦此經<b>ｏ</b>為人說故<b>ｏ</b>疾得阿耨多羅三藐三菩提<br>
				<br>
				得大勢<b>ｏ</b>彼時四眾<b>ｏ</b>比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>以瞋恚意輕賤我故<b>ｏ</b>二百億劫常不值佛<b>ｏ</b>不聞法<b>ｏ</b>不見僧<b>ｏ</b>千劫於阿鼻地獄受大苦惱<b>ｏ</b>畢是罪已<b>ｏ</b>復遇常不輕菩薩<b>ｏ</b>教化阿耨多羅三藐三菩提<br>
				<br>
				得大勢<b>ｏ</b>於汝意云何<b>ｏ</b>爾時四眾常輕是菩薩者<b>ｏ</b>豈異人乎<b>ｏ</b>今此會中跋陀婆羅等五百菩薩<b>ｏ</b>師子月等五百比丘<b>ｏ</b>尼思佛等五百優婆塞<b>ｏ</b>皆於阿耨多羅三藐三菩提不退轉者是<br>
				<br>
				得大勢<b>ｏ</b>當知是法華經<b>ｏ</b>大饒益諸菩薩摩訶薩<b>ｏ</b>能令至於阿耨多羅三藐三菩提<b>ｏ</b>是故諸菩薩摩訶薩<b>ｏ</b>於如來滅後<b>ｏ</b>常應受持<b>ｏ</b>讀誦<b>ｏ</b>解說<b>ｏ</b>書寫是經<br>
				<br>
				爾時世尊欲重宣此義<b>ｏ</b>而說偈言<br>
				<br>
				過去有佛　號威音王　神智無量<br>
				將導一切　天人龍神　所共供養<br>
				是佛滅後　法欲盡時　有一菩薩<br>
				名常不輕　時諸四眾　計著於法<br>
				不輕菩薩　往到其所　而語之言<br>
				我不輕汝　汝等行道　皆當作佛<br>
				諸人聞已　輕毀罵詈　不輕菩薩<br>
				能忍受之　其罪畢已　臨命終時<br>
				得聞此經　六根清淨　神通力故<br>
				增益壽命　復為諸人　廣說是經<br>
				諸著法眾　皆蒙菩薩　教化成就<br>
				令住佛道　不輕命終　值無數佛<br>
				說是經故　得無量福　漸具功德<br>
				疾成佛道　彼時不輕　則我身是<br>
				時四部眾　著法之者　聞不輕言<br>
				汝當作佛　以是因緣　值無數佛<br>
				此會菩薩　五百之眾　并及四部<br>
				清信士女　今於我前　聽法者是<br>
				我於前世　勸是諸人　聽受斯經<br>
				第一之法　開示教人　令住涅槃<br>
				世世受持　如是經典　億億萬劫<br>
				至不可議　時乃得聞　是法華經<br>
				億億萬劫　至不可議　諸佛世尊<br>
				時說是經　是故行者　於佛滅後<br>
				聞如是經　勿生疑惑　應當一心<br>
				廣說此經　世世值佛　疾成佛道
			</p>
		</section>
		<hr>
		<section>
			<h3>如來神力品第二十一</h3>
			<p>
				爾時<b>ｏ</b>千世界微塵等菩薩摩訶薩<b>ｏ</b>從地踊出者<b>ｏ</b>皆於佛前一心合掌<b>ｏ</b>瞻仰尊顏<b>ｏ</b>而白佛言<b>ｏ</b>世尊<b>ｏ</b>我等於佛滅後<b>ｏ</b>世尊分身所在國土滅度之處<b>ｏ</b>當廣說此經<b>ｏ</b>所以者何<b>ｏ</b>我等亦自欲得是真淨大法<b>ｏ</b>受持<b>ｏ</b>讀誦<b>ｏ</b>解說<b>ｏ</b>書寫<b>ｏ</b>而供養之<br>
				<br>
				爾時世尊<b>ｏ</b>於文殊師利等無量百千萬億舊住娑婆世界菩薩摩訶薩<b>ｏ</b>及諸比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>一切眾前<b>ｏ</b>現大神力<b>ｏ</b>出廣長舌上至梵世<b>ｏ</b>一切毛孔放於無量無數色光<b>ｏ</b>皆悉遍照十方世界<b>ｏ</b>眾寶樹下<b>ｏ</b>師子座上諸佛<b>ｏ</b>亦復如是<b>ｏ</b>出廣長舌<b>ｏ</b>放無量光<b>ｏ</b>釋迦牟尼佛及寶樹下諸佛現神力時<b>ｏ</b>滿百千歲<b>ｏ</b>然後還攝舌相<b>ｏ</b>一時謦欬<b>ｏ</b>俱共彈指<b>ｏ</b>是二音聲<b>ｏ</b>遍至十方諸佛世界<b>ｏ</b>地皆六種震動<b>ｏ</b>其中眾生<b>ｏ</b>天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>以佛神力故<b>ｏ</b>皆見此娑婆世界<b>ｏ</b>無量無邊百千萬億眾寶樹下<b>ｏ</b>師子座上諸佛<b>ｏ</b>及見釋迦牟尼佛共多寶如來<b>ｏ</b>在寶塔中<b>ｏ</b>坐師子座<b>ｏ</b>又見無量無邊百千萬億菩薩摩訶薩及諸四眾<b>ｏ</b>恭敬圍繞釋迦牟尼佛<b>ｏ</b>既見是已<b>ｏ</b>皆大歡喜<b>ｏ</b>得未曾有<b>ｏ</b>即時諸天<b>ｏ</b>於虛空中<b>ｏ</b>高聲唱言<b>ｏ</b>過此無量無邊百千萬億阿僧祇世界<b>ｏ</b>有國名娑婆<b>ｏ</b>是中有佛名釋迦牟尼<b>ｏ</b>今為諸菩薩摩訶薩說大乘經<b>ｏ</b>名妙法蓮華<b>ｏ</b>教菩薩法<b>ｏ</b>佛所護念<b>ｏ</b>汝等當深心隨喜<b>ｏ</b>亦當禮拜供養釋迦牟尼佛<b>ｏ</b>彼諸眾生<b>ｏ</b>聞虛空中聲已<b>ｏ</b>合掌向娑婆世界作如是言<b>ｏ</b>南無釋迦牟尼佛<b>ｏ</b>南無釋迦牟尼佛<b>ｏ</b>以種種華<b>ｏ</b>香<b>ｏ</b>瓔珞<b>ｏ</b>幡蓋<b>ｏ</b>及諸嚴身之具<b>ｏ</b>珍寶妙物<b>ｏ</b>皆共遙散娑婆世界<b>ｏ</b>所散諸物<b>ｏ</b>從十方來<b>ｏ</b>譬如雲集<b>ｏ</b>變成寶帳<b>ｏ</b>遍覆此間諸佛之上<b>ｏ</b>于時十方世界<b>ｏ</b>通達無礙<b>ｏ</b>如一佛土<br>
				<br>
				爾時<b>ｏ</b>佛告上行等菩薩大眾<b>ｏ</b>諸佛神力如是<b>ｏ</b>無量無邊<b>ｏ</b>不可思議<b>ｏ</b>若我以是神力<b>ｏ</b>於無量無邊百千萬億阿僧祇劫<b>ｏ</b>為囑累故<b>ｏ</b>說此經功德<b>ｏ</b>猶不能盡<b>ｏ</b>以要言之<b>ｏ</b>如來一切所有之法<b>ｏ</b>如來一切自在神力<b>ｏ</b>如來一切祕要之藏<b>ｏ</b>如來一切甚深之事<b>ｏ</b>皆於此經宣示顯說<b>ｏ</b>是故汝等於如來滅後<b>ｏ</b>應一心受持<b>ｏ</b>讀誦<b>ｏ</b>解說<b>ｏ</b>書寫<b>ｏ</b>如說修行<b>ｏ</b>所在國土<b>ｏ</b>若有受持<b>ｏ</b>讀誦<b>ｏ</b>解說<b>ｏ</b>書寫<b>ｏ</b>如說修行<b>ｏ</b>若經卷所住之處<b>ｏ</b>若於園中<b>ｏ</b>若於林中<b>ｏ</b>若於樹下<b>ｏ</b>若於僧坊<b>ｏ</b>若白衣舍<b>ｏ</b>若在殿堂<b>ｏ</b>若山谷曠野<b>ｏ</b>是中皆應起塔供養<b>ｏ</b>所以者何<b>ｏ</b>當知是處<b>ｏ</b>即是道場<b>ｏ</b>諸佛於此得阿耨多羅三藐三菩提<b>ｏ</b>諸佛於此轉于法輪<b>ｏ</b>諸佛於此而般涅槃<br>
				<br>
				爾時世尊欲重宣此義<b>ｏ</b>而說偈言<br>
				<br>
				諸佛救世者　住於大神通<br>
				為悅眾生故　現無量神力<br>
				舌相至梵天　身放無數光<br>
				為求佛道者　現此希有事<br>
				諸佛謦欬聲　及彈指之聲<br>
				周聞十方國　地皆六種動<br>
				以佛滅度後　能持是經故<br>
				諸佛皆歡喜　現無量神力<br>
				囑累是經故　讚美受持者<br>
				於無量劫中　猶故不能盡<br>
				是人之功德　無邊無有窮<br>
				如十方虛空　不可得邊際<br>
				能持是經者　則為已見我<br>
				亦見多寶佛　及諸分身者<br>
				又見我今日　教化諸菩薩<br>
				能持是經者　令我及分身<br>
				滅度多寶佛　一切皆歡喜<br>
				十方現在佛　并過去未來<br>
				亦見亦供養　亦令得歡喜<br>
				諸佛坐道場　所得祕要法<br>
				能持是經者　不久亦當得<br>
				能持是經者　於諸法之義<br>
				名字及言辭　樂說無窮盡<br>
				如風於空中　一切無障礙<br>
				於如來滅後　知佛所說經<br>
				因緣及次第　隨義如實說<br>
				如日月光明　能除諸幽冥<br>
				斯人行世間　能滅眾生闇<br>
				教無量菩薩　畢竟住一乘<br>
				是故有智者　聞此功德利<br>
				於我滅度後　應受持斯經<br>
				是人於佛道　決定無有疑
			</p>
		</section>
		<hr>
		<section>
			<h3>囑累品第二十二</h3>
			<p>
				爾時<b>ｏ</b>釋迦牟尼佛從法座起<b>ｏ</b>現大神力<b>ｏ</b>以右手摩無量菩薩摩訶薩頂<b>ｏ</b>而作是言<b>ｏ</b>我於無量百千萬億阿僧祇劫<b>ｏ</b>修習是難得阿耨多羅三藐三菩提法<b>ｏ</b>今以付囑汝等<b>ｏ</b>汝等應當一心流布此法<b>ｏ</b>廣令增益<b>ｏ</b>如是三摩諸菩薩摩訶薩頂<b>ｏ</b>而作是言<b>ｏ</b>我於無量百千萬億阿僧祇劫<b>ｏ</b>修習是難得阿耨多羅三藐三菩提法<b>ｏ</b>今以付囑汝等<b>ｏ</b>汝等當受持<b>ｏ</b>讀誦<b>ｏ</b>廣宣此法<b>ｏ</b>令一切眾生普得聞知<b>ｏ</b>所以者何<b>ｏ</b>如來有大慈悲<b>ｏ</b>無諸慳悋<b>ｏ</b>亦無所畏<b>ｏ</b>能與眾生<b>ｏ</b>佛之智慧<b>ｏ</b>如來智慧<b>ｏ</b>自然智慧<b>ｏ</b>如來是一切眾生之大施主<b>ｏ</b>汝等亦應隨學如來之法<b>ｏ</b>勿生慳悋<b>ｏ</b>於未來世<b>ｏ</b>若有善男子<b>ｏ</b>善女人<b>ｏ</b>信如來智慧者<b>ｏ</b>當為演說此法華經<b>ｏ</b>使得聞知<b>ｏ</b>為令其人得佛慧故<b>ｏ</b>若有眾生不信受者<b>ｏ</b>當於如來餘深法中<b>ｏ</b>示教利喜<b>ｏ</b>汝等若能如是<b>ｏ</b>則為已報諸佛之恩<br>
				<br>
				時諸菩薩摩訶薩<b>ｏ</b>聞佛作是說已<b>ｏ</b>皆大歡喜遍滿其身<b>ｏ</b>益加恭敬<b>ｏ</b>曲躬<b>ｏ</b>低頭<b>ｏ</b>合掌向佛<b>ｏ</b>俱發聲言<b>ｏ</b>如世尊勅<b>ｏ</b>當具奉行<b>ｏ</b>唯然<b>ｏ</b>世尊<b>ｏ</b>願不有慮<b>ｏ</b>諸菩薩摩訶薩眾<b>ｏ</b>如是三反<b>ｏ</b>俱發聲言<b>ｏ</b>如世尊勅<b>ｏ</b>當具奉行<b>ｏ</b>唯然<b>ｏ</b>世尊<b>ｏ</b>願不有慮<br>
				<br>
				爾時釋迦牟尼佛令十方來諸分身佛各還本土<b>ｏ</b>而作是言<b>ｏ</b>諸佛各隨所安<b>ｏ</b>多寶佛塔還可如故<b>ｏ</b>說是語時<b>ｏ</b>十方無量分身諸佛<b>ｏ</b>坐寶樹下師子座上者<b>ｏ</b>及多寶佛<b>ｏ</b>并上行等無邊阿僧祇菩薩大眾<b>ｏ</b>舍利弗等聲聞四眾<b>ｏ</b>及一切世間天<b>ｏ</b>人<b>ｏ</b>阿修羅等<b>ｏ</b>聞佛所說<b>ｏ</b>皆大歡喜
			</p>
		</section>
		<hr>
		<section>
			<h3>藥王菩薩本事品第二十三</h3>
			<p>
				爾時宿王華菩薩白佛言<b>ｏ</b>世尊<b>ｏ</b>藥王菩薩云何遊於娑婆世界<b>ｏ</b>世尊<b>ｏ</b>是藥王菩薩有若干百千萬億那由他難行苦行<b>ｏ</b>善哉<b>ｏ</b>世尊<b>ｏ</b>願少解說<b>ｏ</b>諸天<b>ｏ</b>龍<b>ｏ</b>神<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>又他國土諸來菩薩<b>ｏ</b>及此聲聞眾<b>ｏ</b>聞皆歡喜<br>
				<br>
				爾時佛告宿王華菩薩<b>ｏ</b>乃往過去無量恒河沙劫<b>ｏ</b>有佛號日月淨明德如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>其佛有八十億大菩薩摩訶薩<b>ｏ</b>七十二恒河沙大聲聞眾<b>ｏ</b>佛壽四萬二千劫<b>ｏ</b>菩薩壽命亦等<b>ｏ</b>彼國無有女人<b>ｏ</b>地獄<b>ｏ</b>餓鬼<b>ｏ</b>畜生<b>ｏ</b>阿修羅等<b>ｏ</b>及以諸難<b>ｏ</b>地平如掌<b>ｏ</b>琉璃所成<b>ｏ</b>寶樹莊嚴<b>ｏ</b>寶帳覆上<b>ｏ</b>垂寶華幡<b>ｏ</b>寶瓶香爐周遍國界<b>ｏ</b>七寶為臺<b>ｏ</b>一樹一臺<b>ｏ</b>其樹去臺盡一箭道<b>ｏ</b>此諸寶樹<b>ｏ</b>皆有菩薩<b>ｏ</b>聲聞而坐其下<b>ｏ</b>諸寶臺上<b>ｏ</b>各有百億諸天作天伎樂<b>ｏ</b>歌歎於佛<b>ｏ</b>以為供養<b>ｏ</b>爾時彼佛為一切眾生憙見菩薩<b>ｏ</b>及眾菩薩<b>ｏ</b>諸聲聞眾<b>ｏ</b>說法華經<br>
				<br>
				是一切眾生憙見菩薩<b>ｏ</b>樂習苦行<b>ｏ</b>於日月淨明德佛法中<b>ｏ</b>精進經行<b>ｏ</b>一心求佛<b>ｏ</b>滿萬二千歲已<b>ｏ</b>得現一切色身三昧<b>ｏ</b>得此三昧已<b>ｏ</b>心大歡喜<b>ｏ</b>即作念言<b>ｏ</b>我得現一切色身三昧<b>ｏ</b>皆是得聞法華經力<b>ｏ</b>我今當供養日月淨明德佛及法華經<b>ｏ</b>即時入是三昧<b>ｏ</b>於虛空中<b>ｏ</b>雨曼陀羅華<b>ｏ</b>摩訶曼陀羅華<b>ｏ</b>細末堅黑栴檀<b>ｏ</b>滿虛空中<b>ｏ</b>如雲而下<b>ｏ</b>又雨海此岸栴檀之香<b>ｏ</b>此香六銖<b>ｏ</b>價直娑婆世界<b>ｏ</b>以供養佛<b>ｏ</b>作是供養已<b>ｏ</b>從三昧起<b>ｏ</b>而自念言<b>ｏ</b>我雖以神力供養於佛<b>ｏ</b>不如以身供養<b>ｏ</b>即服諸香<b>ｏ</b>栴檀<b>ｏ</b>薰陸<b>ｏ</b>兜樓婆<b>ｏ</b>畢力迦<b>ｏ</b>沈水<b>ｏ</b>膠香<b>ｏ</b>又飲瞻蔔諸華香油<b>ｏ</b>滿千二百歲已<b>ｏ</b>香油塗身<b>ｏ</b>於日月淨明德佛前<b>ｏ</b>以天寶衣而自纏身<b>ｏ</b>灌諸香油<b>ｏ</b>以神通力願而自然身<b>ｏ</b>光明遍照八十億恒河沙世界<b>ｏ</b>其中諸佛同時讚言<b>ｏ</b>善哉<b>ｏ</b>善哉<b>ｏ</b>善男子<b>ｏ</b>是真精進<b>ｏ</b>是名真法供養如來<b>ｏ</b>若以華<b>ｏ</b>香<b>ｏ</b>瓔珞<b>ｏ</b>燒香<b>ｏ</b>末香<b>ｏ</b>塗香<b>ｏ</b>天繒<b>ｏ</b>幡蓋及海此岸栴檀之香<b>ｏ</b>如是等種種諸物供養<b>ｏ</b>所不能及<b>ｏ</b>假使國城<b>ｏ</b>妻子布施<b>ｏ</b>亦所不及<b>ｏ</b>善男子<b>ｏ</b>是名第一之施<b>ｏ</b>於諸施中最尊最上<b>ｏ</b>以法供養諸如來故<b>ｏ</b>作是語已而各默然<b>ｏ</b>其身火燃千二百歲<b>ｏ</b>過是已後<b>ｏ</b>其身乃盡<br>
				<br>
				一切眾生憙見菩薩作如是法供養已<b>ｏ</b>命終之後<b>ｏ</b>復生日月淨明德佛國中<b>ｏ</b>於淨德王家結加趺坐<b>ｏ</b>忽然化生<b>ｏ</b>即為其父而說偈言<br>
				<br>
				大王今當知　我經行彼處<br>
				即時得一切　現諸身三昧<br>
				懃行大精進　捨所愛之身<br>
				供養於世尊　為求無上慧<br>
				<br>
				說是偈已<b>ｏ</b>而白父言<b>ｏ</b>日月淨明德佛<b>ｏ</b>今故現在<b>ｏ</b>我先供養佛已<b>ｏ</b>得解一切眾生語言陀羅尼<b>ｏ</b>復聞是法華經八百千萬億那由他甄迦羅<b>ｏ</b>頻婆羅<b>ｏ</b>阿閦婆等偈<b>ｏ</b>大王<b>ｏ</b>我今當還供養此佛<b>ｏ</b>白已<b>ｏ</b>即坐七寶之臺<b>ｏ</b>上昇虛空<b>ｏ</b>高七多羅樹<b>ｏ</b>往到佛所<b>ｏ</b>頭面禮足<b>ｏ</b>合十指爪<b>ｏ</b>以偈讚佛<br>
				<br>
				容顏甚奇妙　光明照十方<br>
				我適曾供養　今復還親覲<br>
				<br>
				爾時<b>ｏ</b>一切眾生憙見菩薩說是偈已<b>ｏ</b>而白佛言<b>ｏ</b>世尊<b>ｏ</b>世尊猶故在世<b>ｏ</b>爾時日月淨明德佛<b>ｏ</b>告一切眾生憙見菩薩<b>ｏ</b>善男子<b>ｏ</b>我涅槃時到<b>ｏ</b>滅盡時至<b>ｏ</b>汝可安施床座<b>ｏ</b>我於今夜當般涅槃<b>ｏ</b>又勅一切眾生憙見菩薩<b>ｏ</b>善男子<b>ｏ</b>我以佛法囑累於汝及諸菩薩大弟子<b>ｏ</b>并阿耨多羅三藐三菩提法<b>ｏ</b>亦以三千大千七寶世界諸寶樹<b>ｏ</b>寶臺及給侍諸天<b>ｏ</b>悉付於汝<b>ｏ</b>我滅度後<b>ｏ</b>所有舍利亦付囑汝<b>ｏ</b>當令流布<b>ｏ</b>廣設供養<b>ｏ</b>應起若干千塔<b>ｏ</b>如是日月淨明德佛勅一切眾生憙見菩薩已<b>ｏ</b>於夜後分入於涅槃<br>
				<br>
				爾時<b>ｏ</b>一切眾生憙見菩薩見佛滅度<b>ｏ</b>悲感<b>ｏ</b>懊惱<b>ｏ</b>戀慕於佛<b>ｏ</b>即以海此岸栴檀為〔卄∕積〕<b>ｏ</b>供養佛身<b>ｏ</b>而以燒之<b>ｏ</b>火滅已後<b>ｏ</b>收取舍利<b>ｏ</b>作八萬四千寶瓶<b>ｏ</b>以起八萬四千塔<b>ｏ</b>高三世界<b>ｏ</b>表剎莊嚴<b>ｏ</b>垂諸幡蓋<b>ｏ</b>懸眾寶鈴<br>
				<br>
				爾時一切眾生憙見菩薩復自念言<b>ｏ</b>我雖作是供養<b>ｏ</b>心猶未足<b>ｏ</b>我今當更供養舍利<b>ｏ</b>便語諸菩薩大弟子及天<b>ｏ</b>龍<b>ｏ</b>夜叉等一切大眾<b>ｏ</b>汝等當一心念<b>ｏ</b>我今供養日月淨明德佛舍利<b>ｏ</b>作是語已<b>ｏ</b>即於八萬四千塔前<b>ｏ</b>燃百福莊嚴臂七萬二千歲而以供養<b>ｏ</b>令無數求聲聞眾<b>ｏ</b>無量阿僧祇人<b>ｏ</b>發阿耨多羅三藐三菩提心<b>ｏ</b>皆使得住現一切色身三昧<br>
				<br>
				爾時<b>ｏ</b>諸菩薩<b>ｏ</b>天<b>ｏ</b>人<b>ｏ</b>阿修羅等<b>ｏ</b>見其無臂<b>ｏ</b>憂惱悲哀而作是言<b>ｏ</b>此一切眾生憙見菩薩<b>ｏ</b>是我等師<b>ｏ</b>教化我者<b>ｏ</b>而今燒臂<b>ｏ</b>身不具足<b>ｏ</b>于時一切眾生憙見菩薩<b>ｏ</b>於大眾中立此誓言<b>ｏ</b>我捨兩臂<b>ｏ</b>必當得佛金色之身<b>ｏ</b>若實不虛<b>ｏ</b>令我兩臂還復如故<b>ｏ</b>作是誓已<b>ｏ</b>自然還復<b>ｏ</b>由斯菩薩福德智慧淳厚所致<b>ｏ</b>當爾之時<b>ｏ</b>三千大千世界六種震動<b>ｏ</b>天雨寶華<b>ｏ</b>一切人<b>ｏ</b>天得未曾有<br>
				<br>
				佛告宿王華菩薩<b>ｏ</b>於汝意云何<b>ｏ</b>一切眾生憙見菩薩<b>ｏ</b>豈異人乎<b>ｏ</b>今藥王菩薩是也<b>ｏ</b>其所捨身布施<b>ｏ</b>如是無量百千萬億那由他數<br>
				<br>
				宿王華<b>ｏ</b>若有發心欲得阿耨多羅三藐三菩提者<b>ｏ</b>能燃手指<b>ｏ</b>乃至足一指<b>ｏ</b>供養佛塔<b>ｏ</b>勝以國城<b>ｏ</b>妻子<b>ｏ</b>及三千大千國土山林河池<b>ｏ</b>諸珍寶物<b>ｏ</b>而供養者<b>ｏ</b>若復有人<b>ｏ</b>以七寶滿三千大千世界<b>ｏ</b>供養於佛<b>ｏ</b>及大菩薩<b>ｏ</b>辟支佛<b>ｏ</b>阿羅漢<b>ｏ</b>是人所得功德<b>ｏ</b>不如受持此法華經<b>ｏ</b>乃至一四句偈<b>ｏ</b>其福最多<br>
				<br>
				宿王華<b>ｏ</b>譬如一切川流江河<b>ｏ</b>諸水之中海為第一<b>ｏ</b>此法華經亦復如是<b>ｏ</b>於諸如來所說經中<b>ｏ</b>最為深大<b>ｏ</b>又如土山<b>ｏ</b>黑山<b>ｏ</b>小鐵圍山<b>ｏ</b>大鐵圍山及十寶山<b>ｏ</b>眾山之中<b>ｏ</b>須彌山為第一<b>ｏ</b>此法華經亦復如是<b>ｏ</b>於諸經中最為其上<b>ｏ</b>又如眾星之中<b>ｏ</b>月天子最為第一<b>ｏ</b>此法華經亦復如是<b>ｏ</b>於千萬億種諸經法中最為照明<b>ｏ</b>又如日天子能除諸闇<b>ｏ</b>此經亦復如是<b>ｏ</b>能破一切不善之闇<b>ｏ</b>又如諸小王中<b>ｏ</b>轉輪聖王最為第一<b>ｏ</b>此經亦復如是<b>ｏ</b>於眾經中最為其尊<b>ｏ</b>又如帝釋<b>ｏ</b>於三十三天中王<b>ｏ</b>此經亦復如是<b>ｏ</b>諸經中王<b>ｏ</b>又如大梵天王<b>ｏ</b>一切眾生之父<b>ｏ</b>此經亦復如是<b>ｏ</b>一切賢聖<b>ｏ</b>學<b>ｏ</b>無學<b>ｏ</b>及發菩薩心者之父<b>ｏ</b>又如一切凡夫人中<b>ｏ</b>須陀洹<b>ｏ</b>斯陀含<b>ｏ</b>阿那含<b>ｏ</b>阿羅漢<b>ｏ</b>辟支佛為第一<b>ｏ</b>此經亦復如是<b>ｏ</b>一切如來所說<b>ｏ</b>若菩薩所說<b>ｏ</b>若聲聞所說<b>ｏ</b>諸經法中<b>ｏ</b>最為第一<b>ｏ</b>有能受持是經典者<b>ｏ</b>亦復如是<b>ｏ</b>於一切眾生中<b>ｏ</b>亦為第一<b>ｏ</b>一切聲聞<b>ｏ</b>辟支佛中<b>ｏ</b>菩薩為第一<b>ｏ</b>此經亦復如是<b>ｏ</b>於一切諸經法中<b>ｏ</b>最為第一<b>ｏ</b>如佛為諸法王<b>ｏ</b>此經亦復如是<b>ｏ</b>諸經中王<br>
				<br>
				宿王華<b>ｏ</b>此經能救一切眾生者<b>ｏ</b>此經能令一切眾生離諸苦惱<b>ｏ</b>此經能大饒益一切眾生<b>ｏ</b>充滿其願<b>ｏ</b>如清涼池<b>ｏ</b>能滿一切諸渴乏者<b>ｏ</b>如寒者得火<b>ｏ</b>如裸者得衣<b>ｏ</b>如商人得主<b>ｏ</b>如子得母<b>ｏ</b>如渡得船<b>ｏ</b>如病得醫<b>ｏ</b>如暗得燈<b>ｏ</b>如貧得寶<b>ｏ</b>如民得王<b>ｏ</b>如賈客得海<b>ｏ</b>如炬除暗<b>ｏ</b>此法華經亦復如是<b>ｏ</b>能令眾生離一切苦<b>ｏ</b>一切病痛<b>ｏ</b>能解一切生死之縛<b>ｏ</b>若人得聞此法華經<b>ｏ</b>若自書<b>ｏ</b>若使人書<b>ｏ</b>所得功德<b>ｏ</b>以佛智慧籌量多少<b>ｏ</b>不得其邊<b>ｏ</b>若書是經卷<b>ｏ</b>華<b>ｏ</b>香<b>ｏ</b>瓔珞<b>ｏ</b>燒香<b>ｏ</b>末香<b>ｏ</b>塗香<b>ｏ</b>幡蓋<b>ｏ</b>衣服<b>ｏ</b>種種之燈<b>ｏ</b>酥燈<b>ｏ</b>油燈<b>ｏ</b>諸香油燈<b>ｏ</b>瞻蔔油燈<b>ｏ</b>須曼那油燈<b>ｏ</b>波羅羅油燈<b>ｏ</b>婆利師迦油燈<b>ｏ</b>那婆摩利油燈<b>ｏ</b>供養<b>ｏ</b>所得功德<b>ｏ</b>亦復無量<br>
				<br>
				宿王華<b>ｏ</b>若有人聞是藥王菩薩本事品者<b>ｏ</b>亦得無量無邊功德<b>ｏ</b>若有女人聞是藥王菩薩本事品<b>ｏ</b>能受持者<b>ｏ</b>盡是女身<b>ｏ</b>後不復受<b>ｏ</b>若如來滅後後五百歲中<b>ｏ</b>若有女人聞是經典<b>ｏ</b>如說修行<b>ｏ</b>於此命終<b>ｏ</b>即往安樂世界<b>ｏ</b>阿彌陀佛<b>ｏ</b>大菩薩眾<b>ｏ</b>圍繞住處<b>ｏ</b>生蓮華中<b>ｏ</b>寶座之上<b>ｏ</b>不復為貪欲所惱<b>ｏ</b>亦復不為瞋恚愚癡所惱<b>ｏ</b>亦復不為憍慢嫉妬諸垢所惱<b>ｏ</b>得菩薩神通<b>ｏ</b>無生法忍<b>ｏ</b>得是忍已<b>ｏ</b>眼根清淨<b>ｏ</b>以是清淨眼根<b>ｏ</b>見七百萬二千億那由他恒河沙等諸佛如來<b>ｏ</b>是時諸佛遙共讚言<b>ｏ</b>善哉<b>ｏ</b>善哉<b>ｏ</b>善男子<b>ｏ</b>汝能於釋迦牟尼佛法中<b>ｏ</b>受持讀誦思惟是經<b>ｏ</b>為他人說<b>ｏ</b>所得福德無量無邊<b>ｏ</b>火不能燒<b>ｏ</b>水不能漂<b>ｏ</b>汝之功德<b>ｏ</b>千佛共說不能令盡<b>ｏ</b>汝今已能破諸魔賊<b>ｏ</b>壞生死軍<b>ｏ</b>諸餘怨敵皆悉摧滅<b>ｏ</b>善男子<b>ｏ</b>百千諸佛<b>ｏ</b>以神通力共守護汝<b>ｏ</b>於一切世間天<b>ｏ</b>人之中無如汝者<b>ｏ</b>唯除如來<b>ｏ</b>其諸聲聞<b>ｏ</b>辟支佛<b>ｏ</b>乃至菩薩<b>ｏ</b>智慧禪定無有與汝等者<b>ｏ</b>宿王華<b>ｏ</b>此菩薩成就如是功德智慧之力<b>ｏ</b>若有人聞是藥王菩薩本事品<b>ｏ</b>能隨喜讚善者<b>ｏ</b>是人現世口中常出青蓮華香<b>ｏ</b>身毛孔中常出牛頭栴檀之香<b>ｏ</b>所得功德<b>ｏ</b>如上所說<b>ｏ</b>是故<b>ｏ</b>宿王華<b>ｏ</b>以此藥王菩薩本事品囑累於汝<b>ｏ</b>我滅度後後五百歲中<b>ｏ</b>廣宣流布於閻浮提<b>ｏ</b>無令斷絕<b>ｏ</b>惡魔<b>ｏ</b>魔民<b>ｏ</b>諸天<b>ｏ</b>龍<b>ｏ</b>夜叉<b>ｏ</b>鳩槃茶等<b>ｏ</b>得其便也<br>
				<br>
				宿王華<b>ｏ</b>汝當以神通之力守護是經<b>ｏ</b>所以者何<b>ｏ</b>此經則為閻浮提人<b>ｏ</b>病之良藥<b>ｏ</b>若人有病<b>ｏ</b>得聞是經<b>ｏ</b>病即消滅<b>ｏ</b>不老不死<b>ｏ</b>宿王華<b>ｏ</b>汝若見有受持是經者<b>ｏ</b>應以青蓮花盛滿末香<b>ｏ</b>供散其上<b>ｏ</b>散已<b>ｏ</b>作是念言<b>ｏ</b>此人不久必當取草坐於道場<b>ｏ</b>破諸魔軍<b>ｏ</b>當吹法螺<b>ｏ</b>擊大法鼓<b>ｏ</b>度脫一切眾生老病死海<b>ｏ</b>是故求佛道者<b>ｏ</b>見有受持是經典人<b>ｏ</b>應當如是生恭敬心<br>
				<br>
				說是藥王菩薩本事品時<b>ｏ</b>八萬四千菩薩得解一切眾生語言陀羅尼<b>ｏ</b>多寶如來於寶塔中讚宿王華菩薩言<b>ｏ</b>善哉<b>ｏ</b>善哉<b>ｏ</b>宿王華<b>ｏ</b>汝成就不可思議功德<b>ｏ</b>乃能問釋迦牟尼佛如此之事<b>ｏ</b>利益無量一切眾生
			</p>
		</section>
		<hr>
		<section>
			<h3>妙音菩薩品第二十四</h3>
			<p>
				爾時釋迦牟尼佛放大人相肉髻光明<b>ｏ</b>及放眉間白毫相光<b>ｏ</b>遍照東方百八萬億那由他恒河沙等諸佛世界<b>ｏ</b>過是數已<b>ｏ</b>有世界名淨光莊嚴<b>ｏ</b>其國有佛<b>ｏ</b>號淨華宿王智如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>為無量無邊菩薩大眾恭敬圍繞而為說法<b>ｏ</b>釋迦牟尼佛白毫光明遍照其國<b>ｏ</b>爾時一切淨光莊嚴國中<b>ｏ</b>有一菩薩名曰妙音<b>ｏ</b>久已殖眾德本<b>ｏ</b>供養親近無量百千萬億諸佛<b>ｏ</b>而悉成就甚深智慧<b>ｏ</b>得妙幢相三昧<b>ｏ</b>法華三昧<b>ｏ</b>淨德三昧<b>ｏ</b>宿王戲三昧<b>ｏ</b>無緣三昧<b>ｏ</b>智印三昧<b>ｏ</b>解一切眾生語言三昧<b>ｏ</b>集一切功德三昧<b>ｏ</b>清淨三昧<b>ｏ</b>神通遊戲三昧<b>ｏ</b>慧炬三昧<b>ｏ</b>莊嚴王三昧<b>ｏ</b>淨光明三昧<b>ｏ</b>淨藏三昧<b>ｏ</b>不共三昧<b>ｏ</b>日旋三昧<b>ｏ</b>得如是等百千萬億恒河沙等諸大三昧<b>ｏ</b>釋迦牟尼佛光照其身<b>ｏ</b>即白淨華宿王智佛言<b>ｏ</b>世尊<b>ｏ</b>我當往詣娑婆世界<b>ｏ</b>禮拜<b>ｏ</b>親近<b>ｏ</b>供養釋迦牟尼佛<b>ｏ</b>及見文殊師利法王子菩薩<b>ｏ</b>藥王菩薩<b>ｏ</b>勇施菩薩<b>ｏ</b>宿王華菩薩<b>ｏ</b>上行意菩薩<b>ｏ</b>莊嚴王菩薩<b>ｏ</b>藥上菩薩<br>
				<br>
				爾時淨華宿王智佛告妙音菩薩<b>ｏ</b>汝莫輕彼國<b>ｏ</b>生下劣想<b>ｏ</b>善男子<b>ｏ</b>彼娑婆世界<b>ｏ</b>高下不平<b>ｏ</b>土石諸山<b>ｏ</b>穢惡充滿<b>ｏ</b>佛身卑小<b>ｏ</b>諸菩薩眾其形亦小<b>ｏ</b>而汝身四萬二千由旬<b>ｏ</b>我身六百八十萬由旬<b>ｏ</b>汝身第一端正<b>ｏ</b>百千萬福<b>ｏ</b>光明殊妙<b>ｏ</b>是故汝往<b>ｏ</b>莫輕彼國<b>ｏ</b>若佛<b>ｏ</b>菩薩及國土<b>ｏ</b>生下劣想<br>
				<br>
				妙音菩薩白其佛言<b>ｏ</b>世尊<b>ｏ</b>我今詣娑婆世界<b>ｏ</b>皆是如來之力<b>ｏ</b>如來神通遊戲<b>ｏ</b>如來功德智慧莊嚴<b>ｏ</b>於是妙音菩薩不起于座<b>ｏ</b>身不動搖<b>ｏ</b>而入三昧<b>ｏ</b>以三昧力<b>ｏ</b>於耆闍崛山<b>ｏ</b>去法座不遠<b>ｏ</b>化作八萬四千眾寶蓮華<b>ｏ</b>閻浮檀金為莖<b>ｏ</b>白銀為葉<b>ｏ</b>金剛為鬚<b>ｏ</b>甄叔迦寶以為其臺<br>
				<br>
				爾時<b>ｏ</b>文殊師利法王子見是蓮華<b>ｏ</b>而白佛言<b>ｏ</b>世尊<b>ｏ</b>是何因緣<b>ｏ</b>先現此瑞<b>ｏ</b>有若干千萬蓮華<b>ｏ</b>閻浮檀金為莖<b>ｏ</b>白銀為葉<b>ｏ</b>金剛為鬚<b>ｏ</b>甄叔迦寶以為其臺<br>
				<br>
				爾時釋迦牟尼佛告文殊師利<b>ｏ</b>是妙音菩薩摩訶薩<b>ｏ</b>欲從淨華宿王智佛國<b>ｏ</b>與八萬四千菩薩<b>ｏ</b>圍繞而來至此娑婆世界<b>ｏ</b>供養<b>ｏ</b>親近<b>ｏ</b>禮拜於我<b>ｏ</b>亦欲供養<b>ｏ</b>聽法華經<br>
				<br>
				文殊師利白佛言<b>ｏ</b>世尊<b>ｏ</b>是菩薩種何善本<b>ｏ</b>修何功德<b>ｏ</b>而能有是大神通力<b>ｏ</b>行何三昧<b>ｏ</b>願為我等說是三昧名字<b>ｏ</b>我等亦欲勤修行之<b>ｏ</b>行此三昧<b>ｏ</b>乃能見是菩薩色相大小<b>ｏ</b>威儀進止<b>ｏ</b>唯願世尊以神通力<b>ｏ</b>彼菩薩來<b>ｏ</b>令我得見<br>
				<br>
				爾時釋迦牟尼佛告文殊師利<b>ｏ</b>此久滅度多寶如來<b>ｏ</b>當為汝等而現其相<br>
				<br>
				時多寶佛告彼菩薩<b>ｏ</b>善男子<b>ｏ</b>來<b>ｏ</b>文殊師利法王子欲見汝身<b>ｏ</b>于時妙音菩薩於彼國沒<b>ｏ</b>與八萬四千菩薩俱共發來<b>ｏ</b>所經諸國<b>ｏ</b>六種震動<b>ｏ</b>皆悉雨於七寶蓮華<b>ｏ</b>百千天樂<b>ｏ</b>不鼓自鳴<b>ｏ</b>是菩薩目如廣大青蓮華葉<b>ｏ</b>正使和合百千萬月<b>ｏ</b>其面貌端正復過於此<b>ｏ</b>身真金色<b>ｏ</b>無量百千功德莊嚴<b>ｏ</b>威德熾盛<b>ｏ</b>光明照曜<b>ｏ</b>諸相具足<b>ｏ</b>如那羅延堅固之身<b>ｏ</b>入七寶臺<b>ｏ</b>上昇虛空<b>ｏ</b>去地七多羅樹<b>ｏ</b>諸菩薩眾恭敬圍繞<b>ｏ</b>而來詣此娑婆世界耆闍崛山<b>ｏ</b>到已<b>ｏ</b>下七寶臺<b>ｏ</b>以價直百千瓔珞<b>ｏ</b>持至釋迦牟尼佛所<b>ｏ</b>頭面禮足<b>ｏ</b>奉上瓔珞<b>ｏ</b>而白佛言<b>ｏ</b>世尊<b>ｏ</b>淨華宿王智佛問訊世尊<b>ｏ</b>少病<b>ｏ</b>少惱<b>ｏ</b>起居輕利<b>ｏ</b>安樂行不<b>ｏ</b>四大調和不<b>ｏ</b>世事可忍不<b>ｏ</b>眾生易度不<b>ｏ</b>無多貪欲<b>ｏ</b>瞋恚<b>ｏ</b>愚癡<b>ｏ</b>嫉妬<b>ｏ</b>慳慢不<b>ｏ</b>無不孝父母<b>ｏ</b>不敬沙門<b>ｏ</b>邪見<b>ｏ</b>不善心<b>ｏ</b>不攝五情不<b>ｏ</b>世尊<b>ｏ</b>眾生能降伏諸魔怨不<b>ｏ</b>久滅度多寶如來在七寶塔中<b>ｏ</b>來聽法不<b>ｏ</b>又問訊多寶如來<b>ｏ</b>安隱<b>ｏ</b>少惱<b>ｏ</b>堪忍久住不<b>ｏ</b>世尊<b>ｏ</b>我今欲見多寶佛身<b>ｏ</b>唯願世尊<b>ｏ</b>示我令見<br>
				<br>
				爾時釋迦牟尼佛語多寶佛<b>ｏ</b>是妙音菩薩欲得相見<br>
				<br>
				時多寶佛告妙音言<b>ｏ</b>善哉<b>ｏ</b>善哉<b>ｏ</b>汝能為供養釋迦牟尼佛及聽法華經<b>ｏ</b>并見文殊師利等<b>ｏ</b>故來至此<br>
				<br>
				爾時華德菩薩白佛言<b>ｏ</b>世尊<b>ｏ</b>是妙音菩薩<b>ｏ</b>種何善根<b>ｏ</b>修何功德<b>ｏ</b>有是神力<br>
				<br>
				佛告華德菩薩<b>ｏ</b>過去有佛<b>ｏ</b>名雲雷音王多陀阿伽度<b>ｏ</b>阿羅訶<b>ｏ</b>三藐三佛陀<b>ｏ</b>國名現一切世間<b>ｏ</b>劫名憙見<b>ｏ</b>妙音菩薩於萬二千歲<b>ｏ</b>以十萬種伎樂供養雲雷音王佛<b>ｏ</b>并奉上八萬四千七寶鉢<b>ｏ</b>以是因緣果報<b>ｏ</b>今生淨華宿王智佛國<b>ｏ</b>有是神力<b>ｏ</b>華德<b>ｏ</b>於汝意云何<b>ｏ</b>爾時雲雷音王佛所<b>ｏ</b>妙音菩薩<b>ｏ</b>伎樂供養<b>ｏ</b>奉上寶器者<b>ｏ</b>豈異人乎<b>ｏ</b>今此妙音菩薩摩訶薩是<b>ｏ</b>華德<b>ｏ</b>是妙音菩薩<b>ｏ</b>已曾供養親近無量諸佛<b>ｏ</b>久殖德本<b>ｏ</b>又值恒河沙等百千萬億那由他佛<br>
				<br>
				華德<b>ｏ</b>汝但見妙音菩薩其身在此<b>ｏ</b>而是菩薩<b>ｏ</b>現種種身<b>ｏ</b>處處為諸眾生說是經典<b>ｏ</b>或現梵王身<b>ｏ</b>或現帝釋身<b>ｏ</b>或現自在天身<b>ｏ</b>或現大自在天身<b>ｏ</b>或現天大將軍身<b>ｏ</b>或現毘沙門天王身<b>ｏ</b>或現轉輪聖王身<b>ｏ</b>或現諸小王身<b>ｏ</b>或現長者身<b>ｏ</b>或現居士身<b>ｏ</b>或現宰官身<b>ｏ</b>或現婆羅門身<b>ｏ</b>或現比丘<b>ｏ</b>比丘尼<b>ｏ</b>優婆塞<b>ｏ</b>優婆夷身<b>ｏ</b>或現長者居士婦女身<b>ｏ</b>或現宰官婦女身<b>ｏ</b>或現婆羅門婦女身<b>ｏ</b>或現童男<b>ｏ</b>童女身<b>ｏ</b>或現天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等身<b>ｏ</b>而說是經<b>ｏ</b>諸有地獄<b>ｏ</b>餓鬼<b>ｏ</b>畜生<b>ｏ</b>及眾難處<b>ｏ</b>皆能救濟<b>ｏ</b>乃至於王後宮<b>ｏ</b>變為女身<b>ｏ</b>而說是經<br>
				<br>
				華德<b>ｏ</b>是妙音菩薩<b>ｏ</b>能救護娑婆世界諸眾生者<b>ｏ</b>是妙音菩薩如是種種變化現身<b>ｏ</b>在此娑婆國土<b>ｏ</b>為諸眾生說是經典<b>ｏ</b>於神通<b>ｏ</b>變化<b>ｏ</b>智慧無所損減<b>ｏ</b>是菩薩<b>ｏ</b>以若干智慧明照娑婆世界<b>ｏ</b>令一切眾生各得所知<b>ｏ</b>於十方恒河沙世界中<b>ｏ</b>亦復如是<b>ｏ</b>若應以聲聞形得度者<b>ｏ</b>現聲聞形而為說法<b>ｏ</b>應以辟支佛形得度者<b>ｏ</b>現辟支佛形而為說法<b>ｏ</b>應以菩薩形得度者<b>ｏ</b>現菩薩形而為說法<b>ｏ</b>應以佛形得度者<b>ｏ</b>即現佛形而為說法<b>ｏ</b>如是種種<b>ｏ</b>隨所應度而為現形<b>ｏ</b>乃至應以滅度而得度者<b>ｏ</b>示現滅度<br>
				<br>
				華德<b>ｏ</b>妙音菩薩摩訶薩<b>ｏ</b>成就大神通智慧之力<b>ｏ</b>其事如是<br>
				<br>
				爾時華德菩薩白佛言<b>ｏ</b>世尊<b>ｏ</b>是妙音菩薩<b>ｏ</b>深種善根<b>ｏ</b>世尊<b>ｏ</b>是菩薩住何三昧<b>ｏ</b>而能如是在所變現<b>ｏ</b>度脫眾生<br>
				<br>
				佛告華德菩薩<b>ｏ</b>善男子<b>ｏ</b>其三昧名現一切色身<b>ｏ</b>妙音菩薩住是三昧中<b>ｏ</b>能如是饒益無量眾生<br>
				<br>
				說是妙音菩薩品時<b>ｏ</b>與妙音菩薩俱來者八萬四千人<b>ｏ</b>皆得現一切色身三昧<b>ｏ</b>此娑婆世界無量菩薩<b>ｏ</b>亦得是三昧及陀羅尼<br>
				<br>
				爾時妙音菩薩摩訶薩供養釋迦牟尼佛及多寶佛塔已<b>ｏ</b>還歸本土<b>ｏ</b>所經諸國<b>ｏ</b>六種震動<b>ｏ</b>雨寶蓮華<b>ｏ</b>作百千萬億種種伎樂<b>ｏ</b>既到本國<b>ｏ</b>與八萬四千菩薩<b>ｏ</b>圍繞至淨華宿王智佛所<b>ｏ</b>白佛言<b>ｏ</b>世尊<b>ｏ</b>我到娑婆世界饒益眾生<b>ｏ</b>見釋迦牟尼佛<b>ｏ</b>及見多寶佛塔<b>ｏ</b>禮拜<b>ｏ</b>供養<b>ｏ</b>又見文殊師利法王子菩薩<b>ｏ</b>及見藥王菩薩<b>ｏ</b>得勤精進力菩薩<b>ｏ</b>勇施菩薩等<b>ｏ</b>亦令是八萬四千菩薩得現一切色身三昧<b>ｏ</b>說是妙音菩薩來往品時<b>ｏ</b>四萬二千天子得無生法忍<b>ｏ</b>華德菩薩得法華三昧
			</p>
		</section>
		<hr>
		<section>
			<h3>觀世音菩薩普門品第二十五</h3>
			<p>
				爾時<b>ｏ</b>無盡意菩薩即從座起<b>ｏ</b>偏袒右肩<b>ｏ</b>合掌向佛<b>ｏ</b>而作是言<b>ｏ</b>世尊<b>ｏ</b>觀世音菩薩<b>ｏ</b>以何因緣名觀世音<br>
				<br>
				佛告無盡意菩薩<b>ｏ</b>善男子<b>ｏ</b>若有無量百千萬億眾生受諸苦惱<b>ｏ</b>聞是觀世音菩薩<b>ｏ</b>一心稱名<b>ｏ</b>觀世音菩薩即時觀其音聲<b>ｏ</b>皆得解脫<b>ｏ</b>若有持是觀世音菩薩名者<b>ｏ</b>設入大火<b>ｏ</b>火不能燒<b>ｏ</b>由是菩薩威神力故<b>ｏ</b>若為大水所漂<b>ｏ</b>稱其名號<b>ｏ</b>即得淺處<b>ｏ</b>若有百千萬億眾生<b>ｏ</b>為求金<b>ｏ</b>銀<b>ｏ</b>琉璃<b>ｏ</b>車璩<b>ｏ</b>馬瑙<b>ｏ</b>珊瑚<b>ｏ</b>虎珀<b>ｏ</b>真珠等寶<b>ｏ</b>入於大海<b>ｏ</b>假使黑風吹其船舫<b>ｏ</b>飄墮羅剎鬼國<b>ｏ</b>其中若有<b>ｏ</b>乃至一人<b>ｏ</b>稱觀世音菩薩名者<b>ｏ</b>是諸人等皆得解脫羅剎之難<b>ｏ</b>以是因緣<b>ｏ</b>名觀世音<b>ｏ</b>若復有人臨當被害<b>ｏ</b>稱觀世音菩薩名者<b>ｏ</b>彼所執刀杖尋段段壞<b>ｏ</b>而得解脫<b>ｏ</b>若三千大千國土<b>ｏ</b>滿中夜叉<b>ｏ</b>羅剎<b>ｏ</b>欲來惱人<b>ｏ</b>聞其稱觀世音菩薩名者<b>ｏ</b>是諸惡鬼<b>ｏ</b>尚不能以惡眼視之<b>ｏ</b>況復加害<b>ｏ</b>設復有人<b>ｏ</b>若有罪<b>ｏ</b>若無罪<b>ｏ</b>杻械<b>ｏ</b>枷鎖檢繫其身<b>ｏ</b>稱觀世音菩薩名者<b>ｏ</b>皆悉斷壞<b>ｏ</b>即得解脫<b>ｏ</b>若三千大千國土<b>ｏ</b>滿中怨賊<b>ｏ</b>有一商主<b>ｏ</b>將諸商人<b>ｏ</b>齎持重寶<b>ｏ</b>經過嶮路<b>ｏ</b>其中一人作是唱言<b>ｏ</b>諸善男子<b>ｏ</b>勿得恐怖<b>ｏ</b>汝等應當一心稱觀世音菩薩名號<b>ｏ</b>是菩薩能以無畏施於眾生<b>ｏ</b>汝等若稱名者<b>ｏ</b>於此怨賊當得解脫<b>ｏ</b>眾商人聞<b>ｏ</b>俱發聲言<b>ｏ</b>南無觀世音菩薩<b>ｏ</b>稱其名故<b>ｏ</b>即得解脫<br>
				<br>
				無盡意<b>ｏ</b>觀世音菩薩摩訶薩<b>ｏ</b>威神之力巍巍如是<b>ｏ</b>若有眾生多於婬欲<b>ｏ</b>常念恭敬觀世音菩薩<b>ｏ</b>便得離欲<b>ｏ</b>若多瞋恚<b>ｏ</b>常念恭敬觀世音菩薩<b>ｏ</b>便得離瞋<b>ｏ</b>若多愚癡<b>ｏ</b>常念恭敬觀世音菩薩<b>ｏ</b>便得離癡<br>
				<br>
				無盡意<b>ｏ</b>觀世音菩薩有如是等大威神力<b>ｏ</b>多所饒益<b>ｏ</b>是故眾生常應心念<b>ｏ</b>若有女人<b>ｏ</b>設欲求男<b>ｏ</b>禮拜供養觀世音菩薩<b>ｏ</b>便生福德智慧之男<b>ｏ</b>設欲求女<b>ｏ</b>便生端正有相之女<b>ｏ</b>宿殖德本<b>ｏ</b>眾人愛敬<br>
				<br>
				無盡意<b>ｏ</b>觀世音菩薩有如是力<b>ｏ</b>若有眾生<b>ｏ</b>恭敬禮拜觀世音菩薩<b>ｏ</b>福不唐捐<b>ｏ</b>是故眾生皆應受持觀世音菩薩名號<br>
				<br>
				無盡意<b>ｏ</b>若有人受持六十二億恒河沙菩薩名字<b>ｏ</b>復盡形供養飲食<b>ｏ</b>衣服<b>ｏ</b>臥具<b>ｏ</b>醫藥<b>ｏ</b>於汝意云何<b>ｏ</b>是善男子<b>ｏ</b>善女人<b>ｏ</b>功德多不<br>
				<br>
				無盡意言<b>ｏ</b>甚多<b>ｏ</b>世尊<br>
				<br>
				佛言<b>ｏ</b>若復有人受持觀世音菩薩名號<b>ｏ</b>乃至一時禮拜<b>ｏ</b>供養<b>ｏ</b>是二人福<b>ｏ</b>正等無異<b>ｏ</b>於百千萬億劫不可窮盡<b>ｏ</b>無盡意<b>ｏ</b>受持觀世音菩薩名號<b>ｏ</b>得如是無量無邊福德之利<br>
				<br>
				無盡意菩薩白佛言<b>ｏ</b>世尊<b>ｏ</b>觀世音菩薩<b>ｏ</b>云何遊此娑婆世界<b>ｏ</b>云何而為眾生說法<b>ｏ</b>方便之力<b>ｏ</b>其事云何<br>
				<br>
				佛告無盡意菩薩<b>ｏ</b>善男子<b>ｏ</b>若有國土眾生<b>ｏ</b>應以佛身得度者<b>ｏ</b>觀世音菩薩即現佛身而為說法<b>ｏ</b>應以辟支佛身得度者<b>ｏ</b>即現辟支佛身而為說法<b>ｏ</b>應以聲聞身得度者<b>ｏ</b>即現聲聞身而為說法<b>ｏ</b>應以梵王身得度者<b>ｏ</b>即現梵王身而為說法<b>ｏ</b>應以帝釋身得度者<b>ｏ</b>即現帝釋身而為說法<b>ｏ</b>應以自在天身得度者<b>ｏ</b>即現自在天身而為說法<b>ｏ</b>應以大自在天身得度者<b>ｏ</b>即現大自在天身而為說法<b>ｏ</b>應以天大將軍身得度者<b>ｏ</b>即現天大將軍身而為說法<b>ｏ</b>應以毘沙門身得度者<b>ｏ</b>即現毘沙門身而為說法<b>ｏ</b>應以小王身得度者<b>ｏ</b>即現小王身而為說法<b>ｏ</b>應以長者身得度者<b>ｏ</b>即現長者身而為說法<b>ｏ</b>應以居士身得度者<b>ｏ</b>即現居士身而為說法<b>ｏ</b>應以宰官身得度者<b>ｏ</b>即現宰官身而為說法<b>ｏ</b>應以婆羅門身得度者<b>ｏ</b>即現婆羅門身而為說法<b>ｏ</b>應以比丘<b>ｏ</b>比丘尼<b>ｏ</b>優婆塞<b>ｏ</b>優婆夷身得度者<b>ｏ</b>即現比丘<b>ｏ</b>比丘尼<b>ｏ</b>優婆塞<b>ｏ</b>優婆夷身而為說法<b>ｏ</b>應以長者<b>ｏ</b>居士<b>ｏ</b>宰官<b>ｏ</b>婆羅門婦女身得度者<b>ｏ</b>即現婦女身而為說法<b>ｏ</b>應以童男<b>ｏ</b>童女身得度者<b>ｏ</b>即現童男<b>ｏ</b>童女身而為說法<b>ｏ</b>應以天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等身得度者<b>ｏ</b>即皆現之而為說法<b>ｏ</b>應以執金剛身得度者<b>ｏ</b>即現執金剛身而為說法<br>
				<br>
				無盡意<b>ｏ</b>是觀世音菩薩成就如是功德<b>ｏ</b>以種種形<b>ｏ</b>遊諸國土<b>ｏ</b>度脫眾生<b>ｏ</b>是故汝等<b>ｏ</b>應當一心供養觀世音菩薩<b>ｏ</b>是觀世音菩薩摩訶薩<b>ｏ</b>於怖畏急難之中能施無畏<b>ｏ</b>是故此娑婆世界<b>ｏ</b>皆號之為施無畏者<br>
				<br>
				無盡意菩薩白佛言<b>ｏ</b>世尊<b>ｏ</b>我今當供養觀世音菩薩<b>ｏ</b>即解頸眾寶珠<b>ｏ</b>瓔珞<b>ｏ</b>價直百千兩金<b>ｏ</b>而以與之<b>ｏ</b>作是言<b>ｏ</b>仁者<b>ｏ</b>受此法施珍寶瓔珞<b>ｏ</b>時觀世音菩薩不肯受之<b>ｏ</b>無盡意復白觀世音菩薩言<b>ｏ</b>仁者<b>ｏ</b>愍我等故<b>ｏ</b>受此瓔珞<br>
				<br>
				爾時佛告觀世音菩薩<b>ｏ</b>當愍此無盡意菩薩及四眾<b>ｏ</b>天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等故<b>ｏ</b>受是瓔珞<br>
				<br>
				即時觀世音菩薩愍諸四眾<b>ｏ</b>及於天<b>ｏ</b>龍<b>ｏ</b>人非人等<b>ｏ</b>受其瓔珞<b>ｏ</b>分作二分<b>ｏ</b>一分奉釋迦牟尼佛<b>ｏ</b>一分奉多寶佛塔<br>
				<br>
				無盡意<b>ｏ</b>觀世音菩薩有如是自在神力<b>ｏ</b>遊於娑婆世界<br>
				<br>
				爾時無盡意菩薩以偈問曰<br>
				<br>
				世尊妙相具　我今重問彼<br>
				佛子何因緣　名為觀世音<br>
				具足妙相尊　偈答無盡意<br>
				汝聽觀音行　善應諸方所<br>
				弘誓深如海　歷劫不思議<br>
				侍多千億佛　發大清淨願<br>
				我為汝略說　聞名及見身<br>
				心念不空過　能滅諸有苦<br>
				假使興害意　推落大火坑<br>
				念彼觀音力　火坑變成池<br>
				或漂流巨海　龍魚諸鬼難<br>
				念彼觀音力　波浪不能沒<br>
				或在須彌峯　為人所推墮<br>
				念彼觀音力　如日虛空住<br>
				或被惡人逐　墮落金剛山<br>
				念彼觀音力　不能損一毛<br>
				或值怨賊繞　各執刀加害<br>
				念彼觀音力　咸即起慈心<br>
				或遭王難苦　臨刑欲壽終<br>
				念彼觀音力　刀尋段段壞<br>
				或囚禁枷鎖　手足被杻械<br>
				念彼觀音力　釋然得解脫<br>
				呪詛諸毒藥　所欲害身者<br>
				念彼觀音力　還著於本人<br>
				或遇惡羅剎　毒龍諸鬼等<br>
				念彼觀音力　時悉不敢害<br>
				若惡獸圍遶　利牙爪可怖<br>
				念彼觀音力　疾走無邊方<br>
				蚖蛇及蝮蠍　氣毒煙火燃<br>
				念彼觀音力　尋聲自迴去<br>
				雲雷鼓掣電　降雹澍大雨<br>
				念彼觀音力　應時得消散<br>
				眾生被困厄　無量苦逼身<br>
				觀音妙智力　能救世間苦<br>
				具足神通力　廣修智方便<br>
				十方諸國土　無剎不現身<br>
				種種諸惡趣　地獄鬼畜生<br>
				生老病死苦　以漸悉令滅<br>
				真觀清淨觀　廣大智慧觀<br>
				悲觀及慈觀　常願常瞻仰<br>
				無垢清淨光　慧日破諸闇<br>
				能伏災風火　普明照世間<br>
				悲體戒雷震　慈意妙大雲<br>
				澍甘露法雨　滅除煩惱焰<br>
				諍訟經官處　怖畏軍陣中<br>
				念彼觀音力　眾怨悉退散<br>
				妙音觀世音　梵音海潮音<br>
				勝彼世間音　是故須常念<br>
				念念勿生疑　觀世音淨聖<br>
				於苦惱死厄　能為作依怙<br>
				具一切功德　慈眼視眾生<br>
				福聚海無量　是故應頂禮<br>
				<br>
				爾時持地菩薩即從座起<b>ｏ</b>前白佛言<b>ｏ</b>世尊<b>ｏ</b>若有眾生<b>ｏ</b>聞是觀世音菩薩品自在之業<b>ｏ</b>普門示現神通力者<b>ｏ</b>當知是人功德不少<br>
				<br>
				佛說是普門品時<b>ｏ</b>眾中八萬四千眾生<b>ｏ</b>皆發無等等阿耨多羅三藐三菩提心
			</p>
		</section>
		<hr>
		<section>
			<h3>陀羅尼品第二十六</h3>
			<p>
				爾時<b>ｏ</b>藥王菩薩即從座起<b>ｏ</b>偏袒右肩<b>ｏ</b>合掌向佛<b>ｏ</b>而白佛言<b>ｏ</b>世尊<b>ｏ</b>若善男子<b>ｏ</b>善女人<b>ｏ</b>有能受持法華經者<b>ｏ</b>若讀誦通利<b>ｏ</b>若書寫經卷<b>ｏ</b>得幾所福<br>
				<br>
				佛告藥王<b>ｏ</b>若有善男子<b>ｏ</b>善女人<b>ｏ</b>供養八百萬億那由他恒河沙等諸佛<b>ｏ</b>於汝意云何<b>ｏ</b>其所得福<b>ｏ</b>寧為多不<br>
				<br>
				甚多<b>ｏ</b>世尊<br>
				<br>
				佛言<b>ｏ</b>若善男子<b>ｏ</b>善女人<b>ｏ</b>能於是經<b>ｏ</b>乃至受持一四句偈<b>ｏ</b>讀誦<b>ｏ</b>解義<b>ｏ</b>如說修行<b>ｏ</b>功德甚多<br>
				<br>
				爾時藥王菩薩白佛言<b>ｏ</b>世尊<b>ｏ</b>我今當與說法者陀羅尼呪<b>ｏ</b>以守護之<b>ｏ</b>即說呪曰<br>
				<br>
				安爾（一）　曼爾（二）　摩禰（三）　摩摩禰（四）　旨隷（五）　遮梨第（六）　賒咩（羊鳴音）（七）　賒履（冈雉反）多瑋（八）　羶（輸千反）帝（九）　目帝（十）　目多履（十一）　娑履（十二）　阿瑋娑履（十三）　桑履（十四）　娑履（十五）　叉裔（十六）　阿叉裔（十七）　阿耆膩（十八）　羶帝（十九）　賒履（二十）　陀羅尼（二十一）　阿盧伽婆娑（蘇奈反）簸蔗毘叉膩（二十二）　禰毘剃（二十三）　阿便哆（都餓反）邏禰履剃（二十四）　阿亶哆波隷輸地（途賣反）（二十五）　漚究隷（二十六）　牟究隷（二十七）　阿羅隷（二十八）　波羅隷（二十九）　首迦差（初几反）（三十）　阿三磨三履（三十一）　佛馱毘吉利袠帝（三十二）　達磨波利差（猜離反）帝（三十三）　僧伽涅瞿沙禰（三十四）　婆舍婆舍輸地（三十五）　曼哆邏（三十六）　曼哆邏叉夜多（三十七）　郵樓哆（三十八）　郵樓哆憍舍略（來加反）（三十九）　惡叉邏（四十）　惡叉冶多冶（四十一）　阿婆盧（四十二）　阿摩若（荏蔗反）那多夜（四十三）<br>
				<br>
				世尊<b>ｏ</b>是陀羅尼神咒<b>ｏ</b>六十二億恒河沙等諸佛所說<b>ｏ</b>若有侵毀此法師者<b>ｏ</b>則為侵毀是諸佛已<br>
				<br>
				時釋迦牟尼佛讚藥王菩薩言<b>ｏ</b>善哉<b>ｏ</b>善哉<b>ｏ</b>藥王<b>ｏ</b>汝愍念擁護此法師故<b>ｏ</b>說是陀羅尼<b>ｏ</b>於諸眾生<b>ｏ</b>多所饒益<br>
				<br>
				爾時勇施菩薩白佛言<b>ｏ</b>世尊<b>ｏ</b>我亦為擁護讀誦受持法華經者<b>ｏ</b>說陀羅尼<b>ｏ</b>若此法師得是陀羅尼<b>ｏ</b>若夜叉<b>ｏ</b>若羅剎<b>ｏ</b>若富單那<b>ｏ</b>若吉遮<b>ｏ</b>若鳩槃茶<b>ｏ</b>若餓鬼等<b>ｏ</b>伺求其短<b>ｏ</b>無能得便<b>ｏ</b>即於佛前而說呪曰<br>
				<br>
				痤（誓螺反）隷（一）摩訶痤隷（二）郁枳（三）目枳（四）阿隷（五）阿羅婆第（六）涅隷第（七）涅隷多婆第（八）伊緻（猪履反）柅（女氏反）（九）韋緻柅（十）旨緻柅（十一）涅隷墀柅（十二）涅犁墀婆底（十三）<br>
				<br>
				世尊<b>ｏ</b>是陀羅尼神呪<b>ｏ</b>恒河沙等諸佛所說<b>ｏ</b>亦皆隨喜<b>ｏ</b>若有侵毀此法師者<b>ｏ</b>則為侵毀是諸佛已<br>
				<br>
				爾時毘沙門天王護世者白佛言<b>ｏ</b>世尊<b>ｏ</b>我亦為愍念眾生<b>ｏ</b>擁護此法師故<b>ｏ</b>說是陀羅尼<b>ｏ</b>即說呪曰<br>
				<br>
				阿梨（一）那梨（二）〔少∕兔〕那梨（三）阿那盧（四）那履（五）拘那履（六）<br>
				<br>
				世尊<b>ｏ</b>以是神呪擁護法師<b>ｏ</b>我亦自當擁護持是經者<b>ｏ</b>令百由旬內無諸衰患<br>
				<br>
				爾時持國天王在此會中<b>ｏ</b>與千萬億那由他乾闥婆眾<b>ｏ</b>恭敬圍繞<b>ｏ</b>前詣佛所<b>ｏ</b>合掌白佛言<b>ｏ</b>世尊<b>ｏ</b>我亦以陀羅尼神呪<b>ｏ</b>擁護持法華經者<b>ｏ</b>即說呪曰<br>
				<br>
				阿伽禰（一）伽禰（二）瞿利（三）乾陀利（四）旃陀利（五）摩蹬耆（六）常求利（七）浮樓莎柅（八）頞底（九）<br>
				<br>
				世尊<b>ｏ</b>是陀羅尼神呪<b>ｏ</b>四十二億諸佛所說<b>ｏ</b>若有侵毀此法師者<b>ｏ</b>則為侵毀是諸佛已<br>
				<br>
				爾時有羅剎女等<b>ｏ</b>一名藍婆<b>ｏ</b>二名毘藍婆<b>ｏ</b>三名曲齒<b>ｏ</b>四名華齒<b>ｏ</b>五名黑齒<b>ｏ</b>六名多髮<b>ｏ</b>七名無厭足<b>ｏ</b>八名持瓔珞<b>ｏ</b>九名睪帝<b>ｏ</b>十名奪一切眾生精氣<b>ｏ</b>是十羅剎女<b>ｏ</b>與鬼子母<b>ｏ</b>并其子及眷屬<b>ｏ</b>俱詣佛所<b>ｏ</b>同聲白佛言<b>ｏ</b>世尊<b>ｏ</b>我等亦欲擁護讀誦受持法華經者<b>ｏ</b>除其衰患<b>ｏ</b>若有伺求法師短者<b>ｏ</b>令不得便<b>ｏ</b>即於佛前<b>ｏ</b>而說呪曰<br>
				<br>
				伊提履（一）伊提泯（二）伊提履（三）阿提履（四）伊提履（五）泥履（六）泥履（七）泥履（八）泥履（九）泥履（十）樓醯（十一）樓醯（十二）樓醯（十三）樓醯（十四）多醯（十五）多醯（十六）多醯（十七）兜醯（十八）〔少∕兔〕醯（十九）<br>
				<br>
				寧上我頭上<b>ｏ</b>莫惱於法師<b>ｏ</b>若夜叉<b>ｏ</b>若羅剎<b>ｏ</b>若餓鬼<b>ｏ</b>若富單那<b>ｏ</b>若吉遮<b>ｏ</b>若毘陀羅<b>ｏ</b>若犍馱<b>ｏ</b>若烏摩勒伽<b>ｏ</b>若阿跋摩羅<b>ｏ</b>若夜叉吉遮<b>ｏ</b>若人吉遮<b>ｏ</b>若熱病若一日<b>ｏ</b>若二日<b>ｏ</b>若三日<b>ｏ</b>若四日乃至七日<b>ｏ</b>若常熱病<b>ｏ</b>若男形<b>ｏ</b>若女形<b>ｏ</b>若童男形<b>ｏ</b>若童女形<b>ｏ</b>乃至夢中<b>ｏ</b>亦復莫惱<b>ｏ</b>即於佛前<b>ｏ</b>而說偈言<br>
				<br>
				若不順我呪　惱亂說法者<br>
				頭破作七分　如阿梨樹枝<br>
				如殺父母罪　亦如壓油殃<br>
				斗秤欺誑人　調達破僧罪<br>
				犯此法師者　當獲如是殃<br>
				<br>
				諸羅剎女說此偈已<b>ｏ</b>白佛言<b>ｏ</b>世尊<b>ｏ</b>我等亦當身自擁護受持<b>ｏ</b>讀誦<b>ｏ</b>修行是經者<b>ｏ</b>令得安隱<b>ｏ</b>離諸衰患<b>ｏ</b>消眾毒藥<br>
				<br>
				佛告諸羅剎女<b>ｏ</b>善哉<b>ｏ</b>善哉<b>ｏ</b>汝等但能擁護受持法華名者<b>ｏ</b>福不可量<b>ｏ</b>何況擁護具足受持<b>ｏ</b>供養經卷<b>ｏ</b>華<b>ｏ</b>香<b>ｏ</b>瓔珞<b>ｏ</b>末香<b>ｏ</b>塗香<b>ｏ</b>燒香<b>ｏ</b>幡蓋<b>ｏ</b>伎樂<b>ｏ</b>燃種種燈<b>ｏ</b>酥燈<b>ｏ</b>油燈<b>ｏ</b>諸香油燈<b>ｏ</b>蘇摩那華油燈<b>ｏ</b>瞻蔔華油燈<b>ｏ</b>婆師迦華油燈<b>ｏ</b>優鉢羅華油燈<b>ｏ</b>如是等百千種供養者<b>ｏ</b>睪帝<b>ｏ</b>汝等及眷屬<b>ｏ</b>應當擁護如是法師<br>
				<br>
				說是陀羅尼品時<b>ｏ</b>六萬八千人<b>ｏ</b>得無生法忍
			</p>
		</section>
		<hr>
		<section>
			<h3>妙莊嚴王本事品第二十七</h3>
			<p>
				爾時佛告諸大眾<b>ｏ</b>乃往古世<b>ｏ</b>過無量無邊不可思議阿僧祇劫<b>ｏ</b>有佛名雲雷音宿王華智多陀阿伽度<b>ｏ</b>阿羅訶<b>ｏ</b>三藐三佛陀<b>ｏ</b>國名光明莊嚴<b>ｏ</b>劫名憙見<b>ｏ</b>彼佛法中有王<b>ｏ</b>名妙莊嚴<b>ｏ</b>其王夫人名曰淨德<b>ｏ</b>有二子<b>ｏ</b>一名淨藏<b>ｏ</b>二名淨眼<b>ｏ</b>是二子有大神力<b>ｏ</b>福德智慧<b>ｏ</b>久修菩薩所行之道<b>ｏ</b>所謂檀波羅蜜<b>ｏ</b>尸羅波羅蜜<b>ｏ</b>羼提波羅蜜<b>ｏ</b>毘梨耶波羅蜜<b>ｏ</b>禪波羅蜜<b>ｏ</b>般若波羅蜜<b>ｏ</b>方便波羅蜜<b>ｏ</b>慈悲喜捨<b>ｏ</b>乃至三十七品助道法皆悉明了通達<b>ｏ</b>又得菩薩淨三昧<b>ｏ</b>日星宿三昧<b>ｏ</b>淨光三昧<b>ｏ</b>淨色三昧<b>ｏ</b>淨照明三昧<b>ｏ</b>長莊嚴三昧<b>ｏ</b>大威德藏三昧<b>ｏ</b>於此三昧亦悉通達<br>
				<br>
				爾時彼佛欲引導妙莊嚴王<b>ｏ</b>及愍念眾生故<b>ｏ</b>說是法華經<b>ｏ</b>時淨藏<b>ｏ</b>淨眼二子到其母所<b>ｏ</b>合十指爪掌白言<b>ｏ</b>願母往詣雲雷音宿王華智佛所<b>ｏ</b>我等亦當侍從<b>ｏ</b>親近<b>ｏ</b>供養<b>ｏ</b>禮拜<b>ｏ</b>所以者何<b>ｏ</b>此佛於一切天人眾中說法華經<b>ｏ</b>宜應聽受<b>ｏ</b>母告子言<b>ｏ</b>汝父信受外道<b>ｏ</b>深著婆羅門法<b>ｏ</b>汝等應往白父<b>ｏ</b>與共俱去<b>ｏ</b>淨藏<b>ｏ</b>淨眼合十指爪掌白母<b>ｏ</b>我等是法王子<b>ｏ</b>而生此邪見家<b>ｏ</b>母告子言<b>ｏ</b>汝等當憂念汝父<b>ｏ</b>為現神變<b>ｏ</b>若得見者<b>ｏ</b>心必清淨<b>ｏ</b>或聽我等<b>ｏ</b>往至佛所<b>ｏ</b>於是二子念其父故<b>ｏ</b>踊在虛空<b>ｏ</b>高七多羅樹<b>ｏ</b>現種種神變<b>ｏ</b>於虛空中行住坐臥<b>ｏ</b>身上出水<b>ｏ</b>身下出火<b>ｏ</b>身下出水<b>ｏ</b>身上出火<b>ｏ</b>或現大身滿虛空中<b>ｏ</b>而復現小<b>ｏ</b>小復現大<b>ｏ</b>於空中滅<b>ｏ</b>忽然在地<b>ｏ</b>入地如水<b>ｏ</b>履水如地<b>ｏ</b>現如是等種種神變<b>ｏ</b>令其父王心淨信解<b>ｏ</b>時父見子神力如是<b>ｏ</b>心大歡喜<b>ｏ</b>得未曾有<b>ｏ</b>合掌向子言<b>ｏ</b>汝等<b>ｏ</b>師為是誰<b>ｏ</b>誰之弟子<b>ｏ</b>二子白言<b>ｏ</b>大王<b>ｏ</b>彼雲雷音宿王華智佛<b>ｏ</b>今在七寶菩提樹下法座上坐<b>ｏ</b>於一切世間天人眾中廣說法華經<b>ｏ</b>是我等師<b>ｏ</b>我是弟子<b>ｏ</b>父語子言<b>ｏ</b>我今亦欲見汝等師<b>ｏ</b>可共俱往<b>ｏ</b>於是二子從空中下<b>ｏ</b>到其母所<b>ｏ</b>合掌白母<b>ｏ</b>父王今已信解<b>ｏ</b>堪任發阿耨多羅三藐三菩提心<b>ｏ</b>我等為父已作佛事<b>ｏ</b>願母見聽<b>ｏ</b>於彼佛所出家修道<br>
				<br>
				爾時二子欲重宣其意<b>ｏ</b>以偈白母<br>
				<br>
				願母放我等　出家作沙門<br>
				諸佛甚難值　我等隨佛學<br>
				如優曇鉢羅　值佛復難是<br>
				脫諸難亦難　願聽我出家<br>
				<br>
				母即告言<b>ｏ</b>聽汝出家<b>ｏ</b>所以者何<b>ｏ</b>佛難值故<br>
				<br>
				於是二子白父母言<b>ｏ</b>善哉<b>ｏ</b>父母<b>ｏ</b>願時往詣雲雷音宿王華智佛所<b>ｏ</b>親近供養<b>ｏ</b>所以者何<b>ｏ</b>佛難得值<b>ｏ</b>如優曇鉢羅華<b>ｏ</b>又如一眼之龜<b>ｏ</b>值浮木孔<b>ｏ</b>而我等宿福深厚<b>ｏ</b>生值佛法<b>ｏ</b>是故父母當聽我等<b>ｏ</b>令得出家<b>ｏ</b>所以者何<b>ｏ</b>諸佛難值<b>ｏ</b>時亦難遇<br>
				<br>
				彼時妙莊嚴王後宮八萬四千人<b>ｏ</b>皆悉堪任受持是法華經<b>ｏ</b>淨眼菩薩<b>ｏ</b>於法華三昧<b>ｏ</b>久已通達<b>ｏ</b>淨藏菩薩<b>ｏ</b>已於無量百千萬億劫通達離諸惡趣三昧<b>ｏ</b>欲令一切眾生離諸惡趣故<b>ｏ</b>其王夫人<b>ｏ</b>得諸佛集三昧<b>ｏ</b>能知諸佛祕密之藏<br>
				<br>
				二子如是以方便力善化其父<b>ｏ</b>令心信解<b>ｏ</b>好樂佛法<b>ｏ</b>於是妙莊嚴王與群臣眷屬俱<b>ｏ</b>淨德夫人與後宮婇女眷屬俱<b>ｏ</b>其王二子與四萬二千人俱<b>ｏ</b>一時共詣佛所<b>ｏ</b>到已<b>ｏ</b>頭面禮足<b>ｏ</b>繞佛三匝<b>ｏ</b>却住一面<br>
				<br>
				爾時彼佛為王說法<b>ｏ</b>示教利喜<b>ｏ</b>王大歡悅<b>ｏ</b>爾時妙莊嚴王及其夫人<b>ｏ</b>解頸真珠瓔珞<b>ｏ</b>價直百千<b>ｏ</b>以散佛上<b>ｏ</b>於虛空中化成四柱寶臺<b>ｏ</b>臺中有大寶床<b>ｏ</b>敷百千萬天衣<b>ｏ</b>其上有佛結加趺坐<b>ｏ</b>放大光明<b>ｏ</b>爾時妙莊嚴王作是念<b>ｏ</b>佛身希有<b>ｏ</b>端嚴殊特<b>ｏ</b>成就第一微妙之色<b>ｏ</b>時雲雷音宿王華智佛告四眾言<b>ｏ</b>汝等見是妙莊嚴王<b>ｏ</b>於我前合掌立不<b>ｏ</b>此王於我法中作比丘<b>ｏ</b>精勤修習<b>ｏ</b>助佛道法<b>ｏ</b>當得作佛<b>ｏ</b>號娑羅樹王<b>ｏ</b>國名大光<b>ｏ</b>劫名大高王<b>ｏ</b>其娑羅樹王佛<b>ｏ</b>有無量菩薩眾及無量聲聞<b>ｏ</b>其國平正<b>ｏ</b>功德如是<b>ｏ</b>其王即時以國付弟<b>ｏ</b>與夫人<b>ｏ</b>二子并諸眷屬<b>ｏ</b>於佛法中出家修道<br>
				<br>
				王出家已<b>ｏ</b>於八萬四千歲<b>ｏ</b>常勤精進修行妙法華經<b>ｏ</b>過是已後<b>ｏ</b>得一切淨功德莊嚴三昧<b>ｏ</b>即昇虛空<b>ｏ</b>高七多羅樹<b>ｏ</b>而白佛言<b>ｏ</b>世尊<b>ｏ</b>此我二子<b>ｏ</b>已作佛事<b>ｏ</b>以神通變化轉我邪心<b>ｏ</b>令得安住於佛法中<b>ｏ</b>得見世尊<b>ｏ</b>此二子者<b>ｏ</b>是我善知識<b>ｏ</b>為欲發起宿世善根<b>ｏ</b>饒益我故<b>ｏ</b>來生我家<br>
				<br>
				爾時<b>ｏ</b>雲雷音宿王華智佛告妙莊嚴王言<b>ｏ</b>如是<b>ｏ</b>如是<b>ｏ</b>如汝所言<b>ｏ</b>若善男子<b>ｏ</b>善女人<b>ｏ</b>種善根故<b>ｏ</b>世世得善知識<b>ｏ</b>其善知識<b>ｏ</b>能作佛事<b>ｏ</b>示教利喜<b>ｏ</b>令入阿耨多羅三藐三菩提<b>ｏ</b>大王<b>ｏ</b>當知善知識者是大因緣<b>ｏ</b>所謂化導令得見佛<b>ｏ</b>發阿耨多羅三藐三菩提心<b>ｏ</b>大王<b>ｏ</b>汝見此二子不<b>ｏ</b>此二子<b>ｏ</b>已曾供養六十五百千萬億那由他恒河沙諸佛<b>ｏ</b>親近恭敬<b>ｏ</b>於諸佛所受持法華經<b>ｏ</b>愍念邪見眾生<b>ｏ</b>令住正見<b>ｏ</b>妙莊嚴王即從虛空中下<b>ｏ</b>而白佛言<b>ｏ</b>世尊<b>ｏ</b>如來甚希有<b>ｏ</b>以功德智慧故<b>ｏ</b>頂上肉髻光明顯照<b>ｏ</b>其眼長廣而紺青色<b>ｏ</b>眉間毫相白如珂月<b>ｏ</b>齒白齊密常有光明<b>ｏ</b>脣色赤好如頻婆菓<br>
				<br>
				爾時妙莊嚴王<b>ｏ</b>讚歎佛如是等無量百千萬億功德已<b>ｏ</b>於如來前<b>ｏ</b>一心合掌<b>ｏ</b>復白佛言<b>ｏ</b>世尊<b>ｏ</b>未曾有也<b>ｏ</b>如來之法<b>ｏ</b>具足成就不可思議微妙功德<b>ｏ</b>教誡所行<b>ｏ</b>安隱快善<b>ｏ</b>我從今日<b>ｏ</b>不復自隨心行<b>ｏ</b>不生邪見<b>ｏ</b>憍慢<b>ｏ</b>瞋恚諸惡之心<b>ｏ</b>說是語已<b>ｏ</b>禮佛而出<br>
				<br>
				佛告大眾<b>ｏ</b>於意云何<b>ｏ</b>妙莊嚴王<b>ｏ</b>豈異人乎<b>ｏ</b>今華德菩薩是<b>ｏ</b>其淨德夫人<b>ｏ</b>今佛前光照莊嚴相菩薩是<b>ｏ</b>哀愍妙莊嚴王及諸眷屬故<b>ｏ</b>於彼中生<b>ｏ</b>其二子者<b>ｏ</b>今藥王菩薩<b>ｏ</b>藥上菩薩是<b>ｏ</b>是藥王<b>ｏ</b>藥上菩薩<b>ｏ</b>成就如此諸大功德<b>ｏ</b>已於無量百千萬億諸佛所殖眾德本<b>ｏ</b>成就不可思議諸善功德<b>ｏ</b>若有人識是二菩薩名字者<b>ｏ</b>一切世間諸天人民亦應禮拜<br>
				<br>
				佛說是妙莊嚴王本事品時<b>ｏ</b>八萬四千人遠塵離垢<b>ｏ</b>於諸法中得法眼淨
			</p>
		</section>
		<hr>
		<section>
			<h3>普賢菩薩勸發品第二十八</h3>
			<p>
				爾時普賢菩薩<b>ｏ</b>以自在神通力<b>ｏ</b>威德名聞<b>ｏ</b>與大菩薩無量無邊不可稱數<b>ｏ</b>從東方來<b>ｏ</b>所經諸國<b>ｏ</b>普皆震動<b>ｏ</b>雨寶蓮華<b>ｏ</b>作無量百千萬億種種伎樂<b>ｏ</b>又與無數諸天<b>ｏ</b>龍<b>ｏ</b>夜叉<b>ｏ</b>乾闥婆<b>ｏ</b>阿修羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽<b>ｏ</b>人非人等<b>ｏ</b>大眾圍繞<b>ｏ</b>各現威德神通之力<b>ｏ</b>到娑婆世界耆闍崛山中<b>ｏ</b>頭面禮釋迦牟尼佛<b>ｏ</b>右繞七匝<b>ｏ</b>白佛言<b>ｏ</b>世尊<b>ｏ</b>我於寶威德上王佛國<b>ｏ</b>遙聞此娑婆世界說法華經<b>ｏ</b>與無量無邊百千萬億諸菩薩眾共來聽受<b>ｏ</b>唯願世尊當為說之<b>ｏ</b>若善男子<b>ｏ</b>善女人<b>ｏ</b>於如來滅後<b>ｏ</b>云何能得是法華經<br>
				<br>
				佛告普賢菩薩<b>ｏ</b>若善男子<b>ｏ</b>善女人<b>ｏ</b>成就四法<b>ｏ</b>於如來滅後<b>ｏ</b>當得是法華經<b>ｏ</b>一者<b>ｏ</b>為諸佛護念<b>ｏ</b>二者<b>ｏ</b>殖眾德本<b>ｏ</b>三者<b>ｏ</b>入正定聚<b>ｏ</b>四者<b>ｏ</b>發救一切眾生之心<b>ｏ</b>善男子<b>ｏ</b>善女人<b>ｏ</b>如是成就四法<b>ｏ</b>於如來滅後<b>ｏ</b>必得是經<br>
				<br>
				爾時普賢菩薩白佛言<b>ｏ</b>世尊<b>ｏ</b>於後五百歲<b>ｏ</b>濁惡世中<b>ｏ</b>其有受持是經典者<b>ｏ</b>我當守護<b>ｏ</b>除其衰患<b>ｏ</b>令得安隱<b>ｏ</b>使無伺求得其便者<b>ｏ</b>若魔<b>ｏ</b>若魔子<b>ｏ</b>若魔女<b>ｏ</b>若魔民<b>ｏ</b>若為魔所著者<b>ｏ</b>若夜叉<b>ｏ</b>若羅剎<b>ｏ</b>若鳩槃茶<b>ｏ</b>若毘舍闍<b>ｏ</b>若吉遮<b>ｏ</b>若富單那<b>ｏ</b>若韋陀羅等<b>ｏ</b>諸惱人者<b>ｏ</b>皆不得便<b>ｏ</b>是人若行<b>ｏ</b>若立<b>ｏ</b>讀誦此經<b>ｏ</b>我爾時乘六牙白象王<b>ｏ</b>與大菩薩眾俱詣其所<b>ｏ</b>而自現身<b>ｏ</b>供養守護<b>ｏ</b>安慰其心<b>ｏ</b>亦為供養法華經故<b>ｏ</b>是人若坐<b>ｏ</b>思惟此經<b>ｏ</b>爾時我復乘白象王現其人前<b>ｏ</b>其人若於法華經有所忘失一句一偈<b>ｏ</b>我當教之<b>ｏ</b>與共讀誦<b>ｏ</b>還令通利<b>ｏ</b>爾時受持讀誦法華經者<b>ｏ</b>得見我身<b>ｏ</b>甚大歡喜<b>ｏ</b>轉復精進<b>ｏ</b>以見我故<b>ｏ</b>即得三昧及陀羅尼<b>ｏ</b>名為旋陀羅尼<b>ｏ</b>百千萬億旋陀羅尼<b>ｏ</b>法音方便陀羅尼<b>ｏ</b>得如是等陀羅尼<br>
				<br>
				世尊<b>ｏ</b>若後世後五百歲<b>ｏ</b>濁惡世中<b>ｏ</b>比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>求索者<b>ｏ</b>受持者<b>ｏ</b>讀誦者<b>ｏ</b>書寫者<b>ｏ</b>欲修習是法華經<b>ｏ</b>於三七日中<b>ｏ</b>應一心精進<b>ｏ</b>滿三七日已<b>ｏ</b>我當乘六牙白象<b>ｏ</b>與無量菩薩而自圍繞<b>ｏ</b>以一切眾生所憙見身<b>ｏ</b>現其人前<b>ｏ</b>而為說法<b>ｏ</b>示教利喜<b>ｏ</b>亦復與其陀羅尼呪<b>ｏ</b>得是陀羅尼故<b>ｏ</b>無有非人能破壞者<b>ｏ</b>亦不為女人之所惑亂<b>ｏ</b>我身亦自常護是人<b>ｏ</b>唯願世尊聽我說此陀羅尼呪<b>ｏ</b>即於佛前而說呪曰<br>
				<br>
				阿檀地（途賣反）（一）檀陀婆地（二）檀陀婆帝（三）檀陀鳩舍隷（四）檀陀修陀隷（五）修陀隷（六）修陀羅婆底（七）佛馱波羶禰（八）薩婆陀羅尼阿婆多尼（九）薩婆婆沙阿婆多尼（十）修阿婆多尼（十一）僧伽婆履叉尼（十二）僧伽涅伽陀尼（十三）阿僧祇（十四）僧伽波伽地（十五）帝隷阿惰僧伽兜略（盧遮反）阿羅帝婆羅帝（十六）薩婆僧伽三摩地伽蘭地（十七）薩婆達磨修波利剎帝（十八）薩婆薩埵樓馱憍舍略阿〔少∕兔〕伽地（十九）辛阿毘吉利地帝（二十）<br>
				<br>
				世尊<b>ｏ</b>若有菩薩得聞是陀羅尼者<b>ｏ</b>當知普賢神通之力<b>ｏ</b>若法華經行閻浮提<b>ｏ</b>有受持者<b>ｏ</b>應作此念<b>ｏ</b>皆是普賢威神之力<b>ｏ</b>若有受持<b>ｏ</b>讀誦<b>ｏ</b>正憶念<b>ｏ</b>解其義趣<b>ｏ</b>如說修行<b>ｏ</b>當知是人行普賢行<b>ｏ</b>於無量無邊諸佛所深種善根<b>ｏ</b>為諸如來手摩其頭<b>ｏ</b>若但書寫<b>ｏ</b>是人命終<b>ｏ</b>當生忉利天上<b>ｏ</b>是時八萬四千天女作眾伎樂而來迎之<b>ｏ</b>其人即著七寶冠<b>ｏ</b>於婇女中娛樂快樂<b>ｏ</b>何況受持<b>ｏ</b>讀誦<b>ｏ</b>正憶念<b>ｏ</b>解其義趣<b>ｏ</b>如說修行<b>ｏ</b>若有人受持<b>ｏ</b>讀誦<b>ｏ</b>解其義趣<b>ｏ</b>是人命終<b>ｏ</b>為千佛授手<b>ｏ</b>令不恐怖<b>ｏ</b>不墮惡趣<b>ｏ</b>即往兜率天上彌勒菩薩所<b>ｏ</b>彌勒菩薩<b>ｏ</b>有三十二相大菩薩眾所共圍繞<b>ｏ</b>有百千萬億天女眷屬<b>ｏ</b>而於中生<b>ｏ</b>有如是等功德利益<b>ｏ</b>是故智者<b>ｏ</b>應當一心自書<b>ｏ</b>若使人書<b>ｏ</b>受持<b>ｏ</b>讀誦<b>ｏ</b>正憶念<b>ｏ</b>如說修行<br>
				<br>
				世尊<b>ｏ</b>我今以神通力故<b>ｏ</b>守護是經<b>ｏ</b>於如來滅後閻浮提內<b>ｏ</b>廣令流布<b>ｏ</b>使不斷絕<br>
				<br>
				爾時釋迦牟尼佛讚言<b>ｏ</b>善哉<b>ｏ</b>善哉<b>ｏ</b>普賢<b>ｏ</b>汝能護助是經<b>ｏ</b>令多所眾生安樂利益<b>ｏ</b>汝已成就不可思議功德<b>ｏ</b>深大慈悲<b>ｏ</b>從久遠來<b>ｏ</b>發阿耨多羅三藐三菩提意<b>ｏ</b>而能作是神通之願<b>ｏ</b>守護是經<b>ｏ</b>我當以神通力<b>ｏ</b>守護能受持普賢菩薩名者<br>
				<br>
				普賢<b>ｏ</b>若有受持<b>ｏ</b>讀誦<b>ｏ</b>正憶念<b>ｏ</b>修習<b>ｏ</b>書寫是法華經者<b>ｏ</b>當知是人<b>ｏ</b>則見釋迦牟尼佛<b>ｏ</b>如從佛口聞此經典<b>ｏ</b>當知是人<b>ｏ</b>供養釋迦牟尼佛<b>ｏ</b>當知是人<b>ｏ</b>佛讚善哉<b>ｏ</b>當知是人<b>ｏ</b>為釋迦牟尼佛手摩其頭<b>ｏ</b>當知是人<b>ｏ</b>為釋迦牟尼佛衣之所覆<b>ｏ</b>如是之人<b>ｏ</b>不復貪著世樂<b>ｏ</b>不好外道經書<b>ｏ</b>手筆<b>ｏ</b>亦復不喜親近其人及諸惡者<b>ｏ</b>若屠兒<b>ｏ</b>若畜猪羊雞狗<b>ｏ</b>若獵師<b>ｏ</b>若衒賣女色<b>ｏ</b>是人心意質直<b>ｏ</b>有正憶念<b>ｏ</b>有福德力<b>ｏ</b>是人不為三毒所惱<b>ｏ</b>亦復不為嫉妬<b>ｏ</b>我慢<b>ｏ</b>邪慢<b>ｏ</b>增上慢所惱<b>ｏ</b>是人少欲知足<b>ｏ</b>能修普賢之行<br>
				<br>
				普賢<b>ｏ</b>若如來滅後後五百歲<b>ｏ</b>若有人見受持<b>ｏ</b>讀誦法華經者<b>ｏ</b>應作是念<b>ｏ</b>此人不久當詣道場<b>ｏ</b>破諸魔眾<b>ｏ</b>得阿耨多羅三藐三菩提<b>ｏ</b>轉法輪<b>ｏ</b>擊法鼓<b>ｏ</b>吹法螺<b>ｏ</b>雨法雨<b>ｏ</b>當坐天人大眾中師子法座上<br>
				<br>
				普賢<b>ｏ</b>若於後世<b>ｏ</b>受持<b>ｏ</b>讀誦是經典者<b>ｏ</b>是人不復貪著衣服<b>ｏ</b>臥具<b>ｏ</b>飲食<b>ｏ</b>資生之物<b>ｏ</b>所願不虛<b>ｏ</b>亦於現世得其福報<b>ｏ</b>若有人輕毀之<b>ｏ</b>言<b>ｏ</b>汝狂人耳<b>ｏ</b>空作是行<b>ｏ</b>終無所獲<b>ｏ</b>如是罪報<b>ｏ</b>當世世無眼<b>ｏ</b>若有供養讚歎之者<b>ｏ</b>當於今世得現果報<b>ｏ</b>若復見受持是經者<b>ｏ</b>出其過惡<b>ｏ</b>若實<b>ｏ</b>若不實<b>ｏ</b>此人現世得白癩病<b>ｏ</b>若有輕笑之者<b>ｏ</b>當世世牙齒踈缺<b>ｏ</b>醜脣<b>ｏ</b>平鼻<b>ｏ</b>手腳繚戾<b>ｏ</b>眼目角睞<b>ｏ</b>身體臭穢<b>ｏ</b>惡瘡<b>ｏ</b>膿血<b>ｏ</b>水腹<b>ｏ</b>短氣<b>ｏ</b>諸惡重病<b>ｏ</b>是故<b>ｏ</b>普賢<b>ｏ</b>若見受持是經典者<b>ｏ</b>當起遠迎<b>ｏ</b>當如敬佛<br>
				<br>
				說是普賢勸發品時<b>ｏ</b>恒河沙等無量無邊菩薩<b>ｏ</b>得百千萬億旋陀羅尼<b>ｏ</b>三千大千世界微塵等諸菩薩<b>ｏ</b>具普賢道<br>
				<br>
				佛說是經時<b>ｏ</b>普賢等諸菩薩<b>ｏ</b>舍利弗等諸聲聞<b>ｏ</b>及諸天<b>ｏ</b>龍<b>ｏ</b>人非人等<b>ｏ</b>一切大會<b>ｏ</b>皆大歡喜<b>ｏ</b>受持佛語<b>ｏ</b>作禮而去
			</p>
		</section>
	</section>
</article>