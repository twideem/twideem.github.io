<!DOCTYPE html>
<meta charset='UTF-8'>
<title>/</title>
<link href='../../styles/layout.css' rel='stylesheet'>
<style>
	section *{font-family:標楷體;font-size:22px;line-height:140%}
	article,hr,section hr{background-color:#deb887;border-color:#100c08}
	b,footer p,ins{color:#e34234;font-family:Monospace}
	body,nav,nav a:active,nav a:link,nav a:visited,span{background-color:#d2b48c;color:#100c08}
	nav a:hover{color:#e34234}
</style>
<script src='../../scripts/core.js'></script>
<article>
	<header>
		<h1>解深密經</h1>
	</header>
	<hr>
	<section>
		<h2>大唐三藏法師玄奘奉詔譯</h2>
		<hr>
		<section>
			<h3>序品第一</h3>
			<p>
				如是我聞<br>
				<br>
				一時<b>ｏ</b>薄伽梵住最勝光曜七寶莊嚴<b>ｏ</b>放大光明<b>ｏ</b>普照一切無邊世界<b>ｏ</b>無量方所妙飾間列<b>ｏ</b>周圓無際<b>ｏ</b>其量難測<b>ｏ</b>超過三界所行之處<b>ｏ</b>勝出世間善根所起<b>ｏ</b>最極自在淨識為相<b>ｏ</b>如來所都<b>ｏ</b>諸大菩薩眾所雲集<b>ｏ</b>無量天<b>ｏ</b>龍<b>ｏ</b>藥叉<b>ｏ</b>健達縛<b>ｏ</b>阿素洛<b>ｏ</b>揭路茶<b>ｏ</b>緊捺洛<b>ｏ</b>牟呼洛伽<b>ｏ</b>人<b>ｏ</b>非人等<b>ｏ</b>常所翼從<b>ｏ</b>廣大法味喜樂所持<b>ｏ</b>作諸眾生一切義利<b>ｏ</b>滅諸煩惱災橫纏垢<b>ｏ</b>遠離眾魔<b>ｏ</b>過諸莊嚴<b>ｏ</b>如來莊嚴之所依處<b>ｏ</b>大念<b>ｏ</b>慧<b>ｏ</b>行以為遊路<b>ｏ</b>大止妙觀以為所乘<b>ｏ</b>大空<b>ｏ</b>無相<b>ｏ</b>無願解脫為所入門<b>ｏ</b>無量功德眾所莊嚴<b>ｏ</b>大寶花王眾所建立大宮殿中<br>
				<br>
				是薄伽梵最清淨覺<b>ｏ</b>不二現行<b>ｏ</b>趣無相法<b>ｏ</b>住於佛住逮得一切佛平等性<b>ｏ</b>到無障處<b>ｏ</b>不可轉法<b>ｏ</b>所行無礙<b>ｏ</b>其所成立不可思議<b>ｏ</b>遊於三世平等法性<b>ｏ</b>其身流布一切世界<b>ｏ</b>於一切法智無疑滯<b>ｏ</b>於一切行成就大覺<b>ｏ</b>於諸法智無有疑惑<b>ｏ</b>凡所現身不可分別<b>ｏ</b>一切菩薩正所求智<b>ｏ</b>得佛無二住勝彼岸<b>ｏ</b>不相間雜<b>ｏ</b>如來解脫妙智究竟<b>ｏ</b>證無中邊佛地平等<b>ｏ</b>極於法界<b>ｏ</b>盡虛空性窮未來際<br>
				<br>
				與無量大聲聞眾俱<b>ｏ</b>一切調順<b>ｏ</b>皆是佛子<b>ｏ</b>心善解脫<b>ｏ</b>慧善解脫<b>ｏ</b>戒善清淨<b>ｏ</b>趣求法樂<b>ｏ</b>多聞<b>ｏ</b>聞持<b>ｏ</b>其聞積集<b>ｏ</b>善思所思<b>ｏ</b>善說所說<b>ｏ</b>善作所作<b>ｏ</b>捷慧<b>ｏ</b>速慧<b>ｏ</b>利慧<b>ｏ</b>出慧<b>ｏ</b>勝決擇慧<b>ｏ</b>大慧<b>ｏ</b>廣慧<b>ｏ</b>及無等慧<b>ｏ</b>慧寶成就<b>ｏ</b>具足三明<b>ｏ</b>逮得第一現法樂住<b>ｏ</b>大淨福田<b>ｏ</b>威儀寂靜<b>ｏ</b>無不圓滿<b>ｏ</b>大忍柔和<b>ｏ</b>成就無減<b>ｏ</b>已善奉行如來聖教<br>
				<br>
				復有無量菩薩摩訶薩<b>ｏ</b>從種種佛土而來集會<b>ｏ</b>皆住大乘<b>ｏ</b>遊大乘法<b>ｏ</b>於諸眾生其心平等<b>ｏ</b>離諸分別及不分別種種分別<b>ｏ</b>摧伏一切眾魔怨敵<b>ｏ</b>遠離一切聲聞<b>ｏ</b>獨覺所有作意<b>ｏ</b>廣大法味喜樂所持<b>ｏ</b>超五怖畏<b>ｏ</b>一向趣入不退轉地<b>ｏ</b>息一切眾生一切苦惱所逼迫地<b>ｏ</b>而現在前<b>ｏ</b>其名曰<b>ｏ</b>解甚深義密意菩薩摩訶薩<b>ｏ</b>如理請問菩薩摩訶薩<b>ｏ</b>法涌菩薩摩訶薩<b>ｏ</b>善清淨慧菩薩摩訶薩<b>ｏ</b>廣慧菩薩摩訶薩<b>ｏ</b>德本菩薩摩訶薩<b>ｏ</b>勝義生菩薩摩訶薩<b>ｏ</b>觀自在菩薩摩訶薩<b>ｏ</b>慈氏菩薩摩訶薩<b>ｏ</b>曼殊室利菩薩摩訶薩等<b>ｏ</b>而為上首
			</p>
		</section>
		<hr>
		<section>
			<h3>解深密經勝義諦相品第二</h3>
			<p>
				爾時<b>ｏ</b>如理請問菩薩摩訶薩<b>ｏ</b>即於佛前問解甚深義密意菩薩言<b>ｏ</b>最勝子<b>ｏ</b>言一切法無二<b>ｏ</b>一切法無二者<b>ｏ</b>何等一切法<b>ｏ</b>云何為無二<br>
				<br>
				解甚深義密意菩薩告如理請問菩薩曰<b>ｏ</b>善男子<b>ｏ</b>一切法者<b>ｏ</b>略有二種<b>ｏ</b>一者<b>ｏ</b>有為<b>ｏ</b>二者<b>ｏ</b>無為<b>ｏ</b>是中有為<b>ｏ</b>非有為非無為<b>ｏ</b>無為<b>ｏ</b>亦非無為非有為<br>
				<br>
				如理請問菩薩復問解甚深義密意菩薩言<b>ｏ</b>最勝子<b>ｏ</b>如何有為<b>ｏ</b>非有為非無為<b>ｏ</b>無為<b>ｏ</b>亦非無為非有為<br>
				<br>
				解甚深義密意菩薩謂如理請問菩薩曰<b>ｏ</b>善男子<b>ｏ</b>言有為者<b>ｏ</b>乃是本師假施設句<b>ｏ</b>若是本師假施設句<b>ｏ</b>即是遍計所集<b>ｏ</b>言辭所說<b>ｏ</b>若是遍計所集<b>ｏ</b>言辭所說<b>ｏ</b>即是究竟種種遍計言辭所說<b>ｏ</b>不成實故<b>ｏ</b>非是有為<b>ｏ</b>善男子<b>ｏ</b>言無為者<b>ｏ</b>亦墮言辭<b>ｏ</b>設離有為<b>ｏ</b>無為少有所說<b>ｏ</b>其相亦爾<b>ｏ</b>然非無事而有所說<b>ｏ</b>何等為事<b>ｏ</b>謂諸聖者以聖智<b>ｏ</b>聖見<b>ｏ</b>離名言故<b>ｏ</b>現等正覺<b>ｏ</b>即於如是離言法性<b>ｏ</b>為欲令他現等覺故<b>ｏ</b>假立名想謂之有為<br>
				<br>
				善男子<b>ｏ</b>言無為者<b>ｏ</b>亦是本師假施設句<b>ｏ</b>若是本師假施設句<b>ｏ</b>即是遍計所集<b>ｏ</b>言辭所說<b>ｏ</b>若是遍計所集<b>ｏ</b>言辭所說<b>ｏ</b>即是究竟種種遍計言辭所說<b>ｏ</b>不成實故<b>ｏ</b>非是無為<b>ｏ</b>善男子<b>ｏ</b>言有為者<b>ｏ</b>亦墮言辭<b>ｏ</b>設離無為<b>ｏ</b>有為少有所說<b>ｏ</b>其相亦爾<b>ｏ</b>然非無事而有所說<b>ｏ</b>何等為事<b>ｏ</b>謂諸聖者以聖智<b>ｏ</b>聖見<b>ｏ</b>離名言故<b>ｏ</b>現等正覺<b>ｏ</b>即於如是離言法性<b>ｏ</b>為欲令他現等覺故<b>ｏ</b>假立名想謂之無為<br>
				<br>
				爾時<b>ｏ</b>如理請問菩薩摩訶薩復問解甚深義密意菩薩摩訶薩言<b>ｏ</b>最勝子<b>ｏ</b>如何此事彼諸聖者以聖智<b>ｏ</b>聖見<b>ｏ</b>離名言故<b>ｏ</b>現等正覺<b>ｏ</b>即於如是離言法性<b>ｏ</b>為欲令他現等覺故<b>ｏ</b>假立名想<b>ｏ</b>或謂有為<b>ｏ</b>或謂無為<br>
				<br>
				解甚深義密意菩薩謂如理請問菩薩曰<b>ｏ</b>善男子<b>ｏ</b>如善幻師或彼弟子<b>ｏ</b>住四衢道<b>ｏ</b>積集瓦<b>ｏ</b>礫<b>ｏ</b>草<b>ｏ</b>葉<b>ｏ</b>木等<b>ｏ</b>現作種種幻化事業<b>ｏ</b>所謂<b>ｏ</b>象身<b>ｏ</b>馬身<b>ｏ</b>車身<b>ｏ</b>步身<b>ｏ</b>末尼<b>ｏ</b>真珠<b>ｏ</b>琉璃<b>ｏ</b>螺貝<b>ｏ</b>璧玉<b>ｏ</b>珊瑚<b>ｏ</b>種種財<b>ｏ</b>穀<b>ｏ</b>庫藏等身<b>ｏ</b>若諸眾生愚癡<b>ｏ</b>頑鈍<b>ｏ</b>惡慧種類<b>ｏ</b>無所曉知<b>ｏ</b>於瓦<b>ｏ</b>礫<b>ｏ</b>草<b>ｏ</b>葉<b>ｏ</b>木等上諸幻化事<b>ｏ</b>見已聞已<b>ｏ</b>作如是念<b>ｏ</b>此所見者<b>ｏ</b>實有象身<b>ｏ</b>實有馬身<b>ｏ</b>車身<b>ｏ</b>步身<b>ｏ</b>末尼<b>ｏ</b>真珠<b>ｏ</b>琉璃<b>ｏ</b>螺貝<b>ｏ</b>璧玉<b>ｏ</b>珊瑚<b>ｏ</b>種種財<b>ｏ</b>穀<b>ｏ</b>庫藏等身<b>ｏ</b>如其所見<b>ｏ</b>如其所聞<b>ｏ</b>堅固執著<b>ｏ</b>隨起言說<b>ｏ</b>唯此諦實<b>ｏ</b>餘皆愚妄<b>ｏ</b>彼於後時應更觀察<br>
				<br>
				若有眾生非愚<b>ｏ</b>非鈍<b>ｏ</b>善慧種類<b>ｏ</b>有所曉知<b>ｏ</b>於瓦<b>ｏ</b>礫<b>ｏ</b>草<b>ｏ</b>葉<b>ｏ</b>木等上諸幻化事<b>ｏ</b>見已聞已<b>ｏ</b>作如是念<b>ｏ</b>此所見者<b>ｏ</b>無實象身<b>ｏ</b>無實馬身<b>ｏ</b>車身<b>ｏ</b>步身<b>ｏ</b>末尼<b>ｏ</b>真珠<b>ｏ</b>琉璃<b>ｏ</b>螺貝<b>ｏ</b>璧玉<b>ｏ</b>珊瑚<b>ｏ</b>種種財<b>ｏ</b>穀<b>ｏ</b>庫藏等身<b>ｏ</b>然有幻狀迷惑眼事<b>ｏ</b>於中發起大象身想<b>ｏ</b>或大象身差別之想<b>ｏ</b>乃至發起種種財<b>ｏ</b>穀<b>ｏ</b>庫藏等想<b>ｏ</b>或彼種類差別之想<b>ｏ</b>不如所見<b>ｏ</b>不如所聞<b>ｏ</b>堅固執著<b>ｏ</b>隨起言說<b>ｏ</b>唯此諦實<b>ｏ</b>餘皆愚妄<b>ｏ</b>為欲表知如是義故<b>ｏ</b>亦於此中隨起言說<b>ｏ</b>彼於後時不須觀察<br>
				<br>
				如是<b>ｏ</b>若有眾生是愚夫類<b>ｏ</b>是異生類<b>ｏ</b>未得諸聖出世間慧<b>ｏ</b>於一切法離言法性不能了知<b>ｏ</b>彼於一切有為<b>ｏ</b>無為<b>ｏ</b>見已聞已<b>ｏ</b>作如是念<b>ｏ</b>此所得者<b>ｏ</b>決定實有有為<b>ｏ</b>無為<b>ｏ</b>如其所見<b>ｏ</b>如其所聞<b>ｏ</b>堅固執著<b>ｏ</b>隨起言說<b>ｏ</b>唯此諦實<b>ｏ</b>餘皆癡妄<b>ｏ</b>彼於後時應更觀察<br>
				<br>
				若有眾生非愚夫類<b>ｏ</b>已見聖諦<b>ｏ</b>已得諸聖出世間慧<b>ｏ</b>於一切法離言法性如實了知<b>ｏ</b>彼於一切有為<b>ｏ</b>無為<b>ｏ</b>見已聞已<b>ｏ</b>作如是念<b>ｏ</b>此所得者<b>ｏ</b>決定無實有為<b>ｏ</b>無為<b>ｏ</b>然有分別所起行相<b>ｏ</b>猶如幻事迷惑覺慧<b>ｏ</b>於中發起為<b>ｏ</b>無為想<b>ｏ</b>或為<b>ｏ</b>無為差別之想<b>ｏ</b>不如所見<b>ｏ</b>不如所聞<b>ｏ</b>堅固執著<b>ｏ</b>隨起言說<b>ｏ</b>唯此諦實<b>ｏ</b>餘皆癡妄<b>ｏ</b>為欲表知如是義故<b>ｏ</b>亦於此中隨起言說<b>ｏ</b>彼於後時不須觀察<br>
				<br>
				如是<b>ｏ</b>善男子<b>ｏ</b>彼諸聖者於此事中<b>ｏ</b>以聖智<b>ｏ</b>聖見<b>ｏ</b>離名言故<b>ｏ</b>現等正覺<b>ｏ</b>即於如是離言法性<b>ｏ</b>為欲令他現等覺故<b>ｏ</b>假立名想<b>ｏ</b>謂之有為<b>ｏ</b>謂之無為<br>
				<br>
				爾時<b>ｏ</b>解甚深義密意菩薩<b>ｏ</b>欲重宣此義而說頌曰<br>
				<br>
				佛說離言無二義　甚深非愚之所行<br>
				愚夫於此癡所惑　樂著二依言戲論<br>
				彼或不定或邪定　流轉極長生死苦<br>
				復違如是正智論　當生牛羊等類中<br>
				<br>
				爾時<b>ｏ</b>法涌菩薩白佛言<b>ｏ</b>世尊<b>ｏ</b>從此東方過七十二殑伽河沙等世界<b>ｏ</b>有世界<b>ｏ</b>名具大名稱<b>ｏ</b>是中如來<b>ｏ</b>號廣大名稱<b>ｏ</b>我於先日<b>ｏ</b>從彼佛土發來至此<b>ｏ</b>我於彼佛土曾見一處<b>ｏ</b>有七萬七千外道并其師首<b>ｏ</b>同一會坐<b>ｏ</b>為思諸法勝義諦相<b>ｏ</b>彼共思議<b>ｏ</b>稱量<b>ｏ</b>觀察<b>ｏ</b>遍推求時<b>ｏ</b>於一切法勝義諦相<b>ｏ</b>竟不能得<b>ｏ</b>唯除種種意解<b>ｏ</b>別異意解<b>ｏ</b>變異意解<b>ｏ</b>互相違背共興諍論<b>ｏ</b>口出矛〔矛＊（替－曰＋貝）〕<b>ｏ</b>更相〔矛＊（替－曰＋貝）〕已<b>ｏ</b>刺已<b>ｏ</b>惱已<b>ｏ</b>壞已<b>ｏ</b>各各離散<b>ｏ</b>世尊<b>ｏ</b>我於爾時<b>ｏ</b>竊作是念<b>ｏ</b>如來出世<b>ｏ</b>甚奇<b>ｏ</b>希有<b>ｏ</b>由出世故<b>ｏ</b>乃於如是超過一切尋思所行勝義諦相<b>ｏ</b>亦有通達<b>ｏ</b>作證可得<b>ｏ</b>說是語已<br>
				<br>
				爾時<b>ｏ</b>世尊告法涌菩薩曰<b>ｏ</b>善男子<b>ｏ</b>如是<b>ｏ</b>如是<b>ｏ</b>如汝所說<b>ｏ</b>我於超過一切尋思勝義諦相<b>ｏ</b>現等正覺<b>ｏ</b>現等覺已<b>ｏ</b>為他宣說<b>ｏ</b>顯現<b>ｏ</b>開解<b>ｏ</b>施設<b>ｏ</b>照了<b>ｏ</b>何以故<b>ｏ</b>我說<b>ｏ</b>勝義是諸聖者內自所證<b>ｏ</b>尋思所行是諸異生展轉所證<b>ｏ</b>是故<b>ｏ</b>法涌<b>ｏ</b>由此道理<b>ｏ</b>當知勝義超過一切尋思境相<b>ｏ</b>復次<b>ｏ</b>法涌<b>ｏ</b>我說<b>ｏ</b>勝義無相所行<b>ｏ</b>尋思但行有相境界<b>ｏ</b>是故<b>ｏ</b>法涌<b>ｏ</b>由此道理<b>ｏ</b>當知勝義超過一切尋思境相<b>ｏ</b>復次<b>ｏ</b>法涌<b>ｏ</b>我說<b>ｏ</b>勝義不可言說<b>ｏ</b>尋思但行言說境界<b>ｏ</b>是故<b>ｏ</b>法涌<b>ｏ</b>由此道理<b>ｏ</b>當知勝義超過一切尋思境相<b>ｏ</b>復次<b>ｏ</b>法涌<b>ｏ</b>我說<b>ｏ</b>勝義絕諸表示<b>ｏ</b>尋思但行表示境界<b>ｏ</b>是故<b>ｏ</b>法涌<b>ｏ</b>由此道理<b>ｏ</b>當知勝義超過一切尋思境相<b>ｏ</b>復次<b>ｏ</b>法涌<b>ｏ</b>我說<b>ｏ</b>勝義絕諸諍論<b>ｏ</b>尋思但行諍論境界<b>ｏ</b>是故<b>ｏ</b>法涌<b>ｏ</b>由此道理<b>ｏ</b>當知勝義超過一切尋思境相<br>
				<br>
				法涌<b>ｏ</b>當知<b>ｏ</b>譬如有人盡其壽量習辛苦味<b>ｏ</b>於蜜<b>ｏ</b>石蜜上妙美味<b>ｏ</b>不能尋思<b>ｏ</b>不能比度<b>ｏ</b>不能信解<b>ｏ</b>或於長夜由欲貪勝解諸欲熾火所燒然故<b>ｏ</b>於內除滅一切色<b>ｏ</b>聲<b>ｏ</b>香<b>ｏ</b>味<b>ｏ</b>觸相妙遠離樂<b>ｏ</b>不能尋思<b>ｏ</b>不能比度<b>ｏ</b>不能信解<b>ｏ</b>或於長夜由言說勝解<b>ｏ</b>樂著世間綺言說故<b>ｏ</b>於內寂靜聖默然樂<b>ｏ</b>不能尋思<b>ｏ</b>不能比度<b>ｏ</b>不能信解<b>ｏ</b>或於長夜由見聞覺知表示勝解<b>ｏ</b>樂著世間諸表示故<b>ｏ</b>於永除斷一切表示薩迦耶滅究竟涅槃<b>ｏ</b>不能尋思<b>ｏ</b>不能比度<b>ｏ</b>不能信解<b>ｏ</b>法涌<b>ｏ</b>當知<b>ｏ</b>譬如有人於其長夜由有種種我所<b>ｏ</b>攝受<b>ｏ</b>諍論勝解<b>ｏ</b>樂著世間諸諍論故<b>ｏ</b>於北拘盧洲無我所<b>ｏ</b>無攝受<b>ｏ</b>離諍論<b>ｏ</b>不能尋思<b>ｏ</b>不能比度<b>ｏ</b>不能信解<b>ｏ</b>如是<b>ｏ</b>法涌<b>ｏ</b>諸尋思者<b>ｏ</b>於超一切尋思所行勝義諦相<b>ｏ</b>不能尋思<b>ｏ</b>不能比度<b>ｏ</b>不能信解<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				內證無相之所行　不可言說絕表示<br>
				息諸諍論勝義諦　超過一切尋思相<br>
				<br>
				爾時<b>ｏ</b>善清淨慧菩薩白佛言<b>ｏ</b>世尊<b>ｏ</b>甚奇<b>ｏ</b>乃至世尊<b>ｏ</b>善說<b>ｏ</b>如世尊言<b>ｏ</b>勝義諦相微細甚深<b>ｏ</b>超過諸法一異性相<b>ｏ</b>難可通達<b>ｏ</b>世尊<b>ｏ</b>我即於此曾見一處<b>ｏ</b>有眾菩薩等正修行勝解行地<b>ｏ</b>同一會坐<b>ｏ</b>皆共思議勝義諦相與諸行相一異性相<b>ｏ</b>於此會中<b>ｏ</b>一類菩薩作如是言<b>ｏ</b>勝義諦相與諸行相都無有異<b>ｏ</b>一類菩薩復作是言<b>ｏ</b>非勝義諦相與諸行相都無有異<b>ｏ</b>然勝義諦相異諸行相<b>ｏ</b>有餘菩薩疑惑猶豫<b>ｏ</b>復作是言<b>ｏ</b>是諸菩薩<b>ｏ</b>誰言諦實<b>ｏ</b>誰言虛妄<b>ｏ</b>誰如理行<b>ｏ</b>誰不如理<b>ｏ</b>或唱是言<b>ｏ</b>勝義諦相與諸行相都無有異<b>ｏ</b>或唱是言<b>ｏ</b>勝義諦相異諸行相<b>ｏ</b>世尊<b>ｏ</b>我見彼已竊作是念<b>ｏ</b>此諸善男子愚癡<b>ｏ</b>頑鈍<b>ｏ</b>不明<b>ｏ</b>不善<b>ｏ</b>不如理行<b>ｏ</b>於勝義諦微細甚深<b>ｏ</b>超過諸行一異性相<b>ｏ</b>不能解了<b>ｏ</b>說是語已<br>
				<br>
				爾時<b>ｏ</b>世尊告善清淨慧菩薩曰<b>ｏ</b>善男子<b>ｏ</b>如是<b>ｏ</b>如是<b>ｏ</b>如汝所說<b>ｏ</b>彼諸善男子愚癡<b>ｏ</b>頑鈍<b>ｏ</b>不明<b>ｏ</b>不善<b>ｏ</b>不如理行<b>ｏ</b>於勝義諦微細甚深<b>ｏ</b>超過諸行一異性相<b>ｏ</b>不能解了<b>ｏ</b>何以故<b>ｏ</b>善清淨慧<b>ｏ</b>非於諸行如是行時<b>ｏ</b>名能通達勝義諦相<b>ｏ</b>或於勝義諦而得作證<b>ｏ</b>何以故<b>ｏ</b>善清淨慧<b>ｏ</b>若勝義諦相與諸行相都無異者<b>ｏ</b>應於今時一切異生皆已見諦<b>ｏ</b>又諸異生皆應已得無上方便安隱涅槃<b>ｏ</b>或應已證阿耨多羅三藐三菩提<b>ｏ</b>若勝義諦相與諸行相一向異者<b>ｏ</b>已見諦者於諸行相應不除遣<b>ｏ</b>若不除遣諸行相者<b>ｏ</b>應於相縛不得解脫<b>ｏ</b>此見諦者於諸相縛不解脫故<b>ｏ</b>於麁重縛亦應不脫<b>ｏ</b>由於二縛不解脫故<b>ｏ</b>已見諦者應不能得無上方便安隱涅槃<b>ｏ</b>或不應證阿耨多羅三藐三菩提<br>
				<br>
				善清淨慧<b>ｏ</b>由於今時非諸異生皆已見諦<b>ｏ</b>非諸異生已能獲得無上方便安隱涅槃<b>ｏ</b>亦非已證阿耨多羅三藐三菩提<b>ｏ</b>是故勝義諦相與諸行相都無異相<b>ｏ</b>不應道理<b>ｏ</b>若於此中作如是言<b>ｏ</b>勝義諦相與諸行相都無異者<b>ｏ</b>由此道理<b>ｏ</b>當知一切非如理行<b>ｏ</b>不如正理<br>
				<br>
				善清淨慧<b>ｏ</b>由於今時非見諦者於諸行相不能除遣<b>ｏ</b>然能除遣<b>ｏ</b>非見諦者於諸相縛不能解脫<b>ｏ</b>然能解脫<b>ｏ</b>非見諦者於麁重縛不能解脫<b>ｏ</b>然能解脫<b>ｏ</b>以於二障能解脫故<b>ｏ</b>亦能獲得無上方便安隱涅槃<b>ｏ</b>或有能證阿耨多羅三藐三菩提<b>ｏ</b>是故勝義諦相與諸行相<b>ｏ</b>一向異相<b>ｏ</b>不應道理<b>ｏ</b>若於此中作如是言<b>ｏ</b>勝義諦相與諸行相一向異者<b>ｏ</b>由此道理<b>ｏ</b>當知一切非如理行<b>ｏ</b>不如正理<br>
				<br>
				復次<b>ｏ</b>善清淨慧<b>ｏ</b>若勝義諦相與諸行相都無異者<b>ｏ</b>如諸行相墮雜染相<b>ｏ</b>此勝義諦相亦應如是墮雜染相<b>ｏ</b>善清淨慧<b>ｏ</b>若勝義諦相與諸行相一向異者<b>ｏ</b>應非一切行相共相<b>ｏ</b>名勝義諦相<b>ｏ</b>善清淨慧<b>ｏ</b>由於今時勝義諦相非墮雜染相<b>ｏ</b>諸行共相名勝義諦相<b>ｏ</b>是故勝義諦相與諸行相都無異相<b>ｏ</b>不應道理<b>ｏ</b>勝義諦相與諸行相一向異相<b>ｏ</b>不應道理<b>ｏ</b>若於此中作如是言<b>ｏ</b>勝義諦相與諸行相都無有異<b>ｏ</b>或勝義諦相與諸行相一向異者<b>ｏ</b>由此道理<b>ｏ</b>當知一切非如理行<b>ｏ</b>不如正理<br>
				<br>
				復次<b>ｏ</b>善清淨慧<b>ｏ</b>若勝義諦相與諸行相都無異者<b>ｏ</b>如勝義諦相於諸行相無有差別<b>ｏ</b>一切行相亦應如是無有差別<b>ｏ</b>修觀行者於諸行中<b>ｏ</b>如其所見<b>ｏ</b>如其所聞<b>ｏ</b>如其所覺<b>ｏ</b>如其所知<b>ｏ</b>不應後時更求勝義<b>ｏ</b>若勝義諦相與諸行相一向異者<b>ｏ</b>應非諸行唯無我性<b>ｏ</b>唯無自性之所顯現<b>ｏ</b>是勝義相<b>ｏ</b>又應俱時別相成立<b>ｏ</b>謂雜染相及清淨相<br>
				<br>
				善清淨慧<b>ｏ</b>由於今時一切行相皆有差別<b>ｏ</b>非無差別<b>ｏ</b>修觀行者於諸行中<b>ｏ</b>如其所見<b>ｏ</b>如其所聞<b>ｏ</b>如其所覺<b>ｏ</b>如其所知<b>ｏ</b>復於後時更求勝義<b>ｏ</b>又即諸行唯無我性<b>ｏ</b>唯無自性之所顯現<b>ｏ</b>名勝義相<b>ｏ</b>又非俱時染淨二相別相成立<b>ｏ</b>是故勝義諦相與諸行相都無有異<b>ｏ</b>或一向異<b>ｏ</b>不應道理<b>ｏ</b>若於此中作如是言<b>ｏ</b>勝義諦相與諸行相都無有異<b>ｏ</b>或一向異者<b>ｏ</b>由此道理<b>ｏ</b>當知一切非如理行<b>ｏ</b>不如正理<br>
				<br>
				善清淨慧<b>ｏ</b>如螺貝上鮮白色性<b>ｏ</b>不易施設與彼螺貝一相異相<b>ｏ</b>如螺貝上鮮白色性<b>ｏ</b>金上黃色亦復如是<b>ｏ</b>如箜篌聲上美妙曲性<b>ｏ</b>不易施設與箜篌聲一相異相<b>ｏ</b>如黑沈上有妙香性<b>ｏ</b>不易施設與彼黑沈一相異相<b>ｏ</b>如胡椒上辛猛利性<b>ｏ</b>不易施設與彼胡椒一相異相<b>ｏ</b>如胡椒上辛猛利性<b>ｏ</b>訶梨淡性亦復如是<b>ｏ</b>如蠧羅綿上有柔軟性<b>ｏ</b>不易施設與蠧羅綿一相異相<b>ｏ</b>如熟酥上所有醍醐<b>ｏ</b>不易施設與彼熟酥一相異相<b>ｏ</b>又如一切行上無常性<b>ｏ</b>一切有漏法上苦性<b>ｏ</b>一切法上補特伽羅無我性<b>ｏ</b>不易施設與彼行等一相異相<b>ｏ</b>又如貪上不寂靜相及雜染相<b>ｏ</b>不易施設此與彼貪一相異相<b>ｏ</b>如於貪上<b>ｏ</b>於瞋<b>ｏ</b>癡上<b>ｏ</b>當知亦爾<b>ｏ</b>如是<b>ｏ</b>善清淨慧<b>ｏ</b>勝義諦相不可施設與諸行相一相異相<br>
				<br>
				善清淨慧<b>ｏ</b>我於如是微細<b>ｏ</b>極微細<b>ｏ</b>甚深<b>ｏ</b>極甚深<b>ｏ</b>難通達<b>ｏ</b>極難通達<b>ｏ</b>超過諸法一異性相<b>ｏ</b>勝義諦相現正等覺<b>ｏ</b>現等覺已為他宣說<b>ｏ</b>顯示<b>ｏ</b>開解<b>ｏ</b>施設<b>ｏ</b>照了<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				行界勝義相　離一異性相<br>
				若分別一異　彼非如理行<br>
				眾生為相縛　及彼麁重縛<br>
				要勤修止觀　爾乃得解脫<br>
				<br>
				爾時<b>ｏ</b>世尊告長老善現曰<b>ｏ</b>善現<b>ｏ</b>汝於有情界中<b>ｏ</b>知幾有情懷增上慢<b>ｏ</b>為增上慢所執持故記別所解<b>ｏ</b>汝於有情界中<b>ｏ</b>知幾有情離增上慢記別所解<br>
				<br>
				長老善現白佛言<b>ｏ</b>世尊<b>ｏ</b>我知有情界中少分有情離增上慢記別所解<b>ｏ</b>世尊<b>ｏ</b>我知有情界中有無量無數不可說有情懷增上慢<b>ｏ</b>為增上慢所執持故記別所解<br>
				<br>
				世尊<b>ｏ</b>我於一時住阿練若大樹林中<b>ｏ</b>時有眾多苾芻亦於此林依近我住<b>ｏ</b>我見彼諸苾芻於日後分<b>ｏ</b>展轉聚集<b>ｏ</b>依有所得現觀<b>ｏ</b>各說種種相法<b>ｏ</b>記別所解<br>
				<br>
				於中一類<b>ｏ</b>由得蘊故<b>ｏ</b>得蘊相故<b>ｏ</b>得蘊起故<b>ｏ</b>得蘊盡故<b>ｏ</b>得蘊滅故<b>ｏ</b>得蘊滅作證故<b>ｏ</b>記別所解<b>ｏ</b>如此一類由得蘊故<b>ｏ</b>復有一類由得處故<b>ｏ</b>復有一類得緣起故<b>ｏ</b>當知亦爾<br>
				<br>
				復有一類由得食故<b>ｏ</b>得食相故<b>ｏ</b>得食起故<b>ｏ</b>得食盡故<b>ｏ</b>得食滅故<b>ｏ</b>得食滅作證故<b>ｏ</b>記別所解<br>
				<br>
				復有一類由得諦故<b>ｏ</b>得諦相故<b>ｏ</b>得諦遍知故<b>ｏ</b>得諦永斷故<b>ｏ</b>得諦作證故<b>ｏ</b>得諦修習故<b>ｏ</b>記別所解<br>
				<br>
				復有一類由得界故<b>ｏ</b>得界相故<b>ｏ</b>得界種種性故<b>ｏ</b>得界非一性故<b>ｏ</b>得界滅故<b>ｏ</b>得界滅作證故<b>ｏ</b>記別所解<br>
				<br>
				復有一類由得念住故<b>ｏ</b>得念住相故<b>ｏ</b>得念住能治所治故<b>ｏ</b>得念住修故<b>ｏ</b>得念住未生令生故<b>ｏ</b>得念住生已堅住不忘倍修增廣故<b>ｏ</b>記別所解<b>ｏ</b>如有一類得念住故<b>ｏ</b>復有一類得正斷故<b>ｏ</b>得神足故<b>ｏ</b>得諸根故<b>ｏ</b>得諸力故<b>ｏ</b>得覺支故<b>ｏ</b>當知亦爾<br>
				<br>
				復有一類得八支聖道故<b>ｏ</b>得八支聖道相故<b>ｏ</b>得八支聖道能治所治故<b>ｏ</b>得八支聖道修故<b>ｏ</b>得八支聖道未生令生故<b>ｏ</b>得八支聖道生已堅住不忘倍修增廣故<b>ｏ</b>記別所解<br>
				<br>
				世尊<b>ｏ</b>我見彼已竊作是念<b>ｏ</b>此諸長老依有所得現觀<b>ｏ</b>各說種種相法<b>ｏ</b>記別所解<b>ｏ</b>當知彼諸長老<b>ｏ</b>一切皆懷增上慢<b>ｏ</b>為增上慢所執持故<b>ｏ</b>於勝義諦遍一切一味相<b>ｏ</b>不能解了<b>ｏ</b>是故<b>ｏ</b>世尊<b>ｏ</b>甚奇<b>ｏ</b>乃至世尊<b>ｏ</b>善說<b>ｏ</b>如世尊言<b>ｏ</b>勝義諦相<b>ｏ</b>微細<b>ｏ</b>最微細<b>ｏ</b>甚深<b>ｏ</b>最甚深<b>ｏ</b>難通達<b>ｏ</b>最難通達<b>ｏ</b>遍一切一味相<b>ｏ</b>世尊<b>ｏ</b>此聖教中修行苾芻<b>ｏ</b>於勝義諦遍一切一味相尚難通達<b>ｏ</b>況諸外道<br>
				<br>
				爾時<b>ｏ</b>世尊告長老善現曰<b>ｏ</b>如是<b>ｏ</b>如是<b>ｏ</b>善現<b>ｏ</b>我於微細最微細<b>ｏ</b>甚深最甚深<b>ｏ</b>難通達最難通達<b>ｏ</b>遍一切一味相勝義諦<b>ｏ</b>現正等覺<b>ｏ</b>現等覺已<b>ｏ</b>為他宣說<b>ｏ</b>顯示<b>ｏ</b>開解<b>ｏ</b>施設<b>ｏ</b>照了<b>ｏ</b>何以故<b>ｏ</b>善現<b>ｏ</b>我已顯示於一切蘊中清淨所緣<b>ｏ</b>是勝義諦<b>ｏ</b>我已顯示於一切處<b>ｏ</b>緣起<b>ｏ</b>食<b>ｏ</b>諦<b>ｏ</b>界<b>ｏ</b>念住<b>ｏ</b>正斷<b>ｏ</b>神足<b>ｏ</b>根<b>ｏ</b>力<b>ｏ</b>覺支<b>ｏ</b>道支中清淨所緣<b>ｏ</b>是勝義諦<b>ｏ</b>此清淨所緣於一切蘊中<b>ｏ</b>是一味相<b>ｏ</b>無別異相<b>ｏ</b>如於蘊中<b>ｏ</b>如是於一切處中<b>ｏ</b>乃至一切道支中<b>ｏ</b>是一味相<b>ｏ</b>無別異相<b>ｏ</b>是故<b>ｏ</b>善現<b>ｏ</b>由此道理<b>ｏ</b>當知勝義諦是遍一切一味相<br>
				<br>
				復次<b>ｏ</b>善現<b>ｏ</b>修觀行苾芻<b>ｏ</b>通達一蘊真如勝義法無我性已<b>ｏ</b>更不尋求各別餘蘊<b>ｏ</b>諸處<b>ｏ</b>緣起<b>ｏ</b>食<b>ｏ</b>諦<b>ｏ</b>界<b>ｏ</b>念住<b>ｏ</b>正斷<b>ｏ</b>神足<b>ｏ</b>根<b>ｏ</b>力<b>ｏ</b>覺支<b>ｏ</b>道支真如勝義法無我性<b>ｏ</b>唯即隨此真如勝義無二智為依止<b>ｏ</b>故於遍一切一味相勝義諦<b>ｏ</b>審察趣證<b>ｏ</b>是故<b>ｏ</b>善現<b>ｏ</b>由此道理<b>ｏ</b>當知勝義諦是遍一切一味相<br>
				<br>
				復次<b>ｏ</b>善現<b>ｏ</b>如彼諸蘊展轉異相<b>ｏ</b>如彼諸處<b>ｏ</b>緣起<b>ｏ</b>食<b>ｏ</b>諦<b>ｏ</b>界<b>ｏ</b>念住<b>ｏ</b>正斷<b>ｏ</b>神足<b>ｏ</b>根<b>ｏ</b>力<b>ｏ</b>覺支<b>ｏ</b>道支<b>ｏ</b>展轉異相<b>ｏ</b>若一切法真如勝義法無我性亦異相者<b>ｏ</b>是則真如勝義法無我性亦應有因<b>ｏ</b>從因所生<b>ｏ</b>若從因生應是有為<b>ｏ</b>若是有為應非勝義<b>ｏ</b>若非勝義應更尋求餘勝義諦<b>ｏ</b>善現<b>ｏ</b>由此真如勝義法無我性<b>ｏ</b>不名有因<b>ｏ</b>非因所生<b>ｏ</b>亦非有為<b>ｏ</b>是勝義諦<b>ｏ</b>得此勝義更不尋求餘勝義諦<b>ｏ</b>唯有常常時<b>ｏ</b>恒恒時<b>ｏ</b>如來出世<b>ｏ</b>若不出世<b>ｏ</b>諸法法性安立<b>ｏ</b>法界安住<b>ｏ</b>是故<b>ｏ</b>善現<b>ｏ</b>由此道理<b>ｏ</b>當知勝義諦是遍一切一味相<br>
				<br>
				善現<b>ｏ</b>譬如種種非一品類異相色中<b>ｏ</b>虛空無相<b>ｏ</b>無分別<b>ｏ</b>無變異<b>ｏ</b>遍一切一味相<b>ｏ</b>如是<b>ｏ</b>異性<b>ｏ</b>異相一切法中<b>ｏ</b>勝義諦遍一切一味相<b>ｏ</b>當知亦然<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				此遍一切一味相　勝義諸佛說無異<br>
				若有於中異分別　彼定愚癡依上慢
			</p>
		</section>
		<hr>
		<section>
			<h3>心意識相品第三</h3>
			<p>
				爾時<b>ｏ</b>廣慧菩薩摩訶薩白佛言<b>ｏ</b>世尊<b>ｏ</b>如世尊說<b>ｏ</b>於心意識祕密善巧菩薩<b>ｏ</b>於心意識祕密善巧菩薩者<b>ｏ</b>齊何名為於心意識祕密善巧菩薩<b>ｏ</b>如來齊何施設彼為於心意識祕密善巧菩薩<b>ｏ</b>說是語已<br>
				<br>
				爾時<b>ｏ</b>世尊告廣慧菩薩摩訶薩曰<b>ｏ</b>善哉<b>ｏ</b>善哉<b>ｏ</b>廣慧<b>ｏ</b>汝今乃能請問如來如是深義<b>ｏ</b>汝今為欲利益安樂無量眾生<b>ｏ</b>哀愍世間<b>ｏ</b>及諸天<b>ｏ</b>人<b>ｏ</b>阿素洛等<b>ｏ</b>為令獲得義利安樂<b>ｏ</b>故發斯問<b>ｏ</b>汝應諦聽<b>ｏ</b>吾當為汝說心意識祕密之義<br>
				<br>
				廣慧當知<b>ｏ</b>於六趣生死彼彼有情<b>ｏ</b>墮彼彼有情眾中<b>ｏ</b>或在卵生<b>ｏ</b>或在胎生<b>ｏ</b>或在濕生<b>ｏ</b>或在化生<b>ｏ</b>身分生起<b>ｏ</b>於中最初一切種子心識成熟<b>ｏ</b>展轉<b>ｏ</b>和合<b>ｏ</b>增長<b>ｏ</b>廣大<b>ｏ</b>依二執受<b>ｏ</b>一者<b>ｏ</b>有色諸根及所依執受<b>ｏ</b>二者<b>ｏ</b>相名分別言說戲論習氣執受<b>ｏ</b>有色界中具二執受<b>ｏ</b>無色界中不具二種<br>
				<br>
				廣慧<b>ｏ</b>此識亦名阿陀那識<b>ｏ</b>何以故<b>ｏ</b>由此識於身隨逐執持故<b>ｏ</b>亦名阿賴耶識<b>ｏ</b>何以故<b>ｏ</b>由此識於身攝受<b>ｏ</b>藏隱<b>ｏ</b>同安危義故<b>ｏ</b>亦名為心<b>ｏ</b>何以故<b>ｏ</b>由此識色聲香味觸等積集滋長故<br>
				<br>
				廣慧<b>ｏ</b>阿陀那識為依止<b>ｏ</b>為建立故<b>ｏ</b>六識身轉<b>ｏ</b>謂眼識<b>ｏ</b>耳<b>ｏ</b>鼻<b>ｏ</b>舌<b>ｏ</b>身<b>ｏ</b>意識<b>ｏ</b>此中有識<b>ｏ</b>眼及色為緣生眼識<b>ｏ</b>與眼識俱隨行<b>ｏ</b>同時<b>ｏ</b>同境<b>ｏ</b>有分別意識轉<b>ｏ</b>有識<b>ｏ</b>耳<b>ｏ</b>鼻<b>ｏ</b>舌<b>ｏ</b>身<b>ｏ</b>及聲<b>ｏ</b>香<b>ｏ</b>味<b>ｏ</b>觸為緣<b>ｏ</b>生耳<b>ｏ</b>鼻<b>ｏ</b>舌<b>ｏ</b>身識<b>ｏ</b>與耳<b>ｏ</b>鼻<b>ｏ</b>舌<b>ｏ</b>身識俱隨行<b>ｏ</b>同時<b>ｏ</b>同境<b>ｏ</b>有分別意識轉<b>ｏ</b>廣慧<b>ｏ</b>若於爾時一眼識轉<b>ｏ</b>即於此時唯有一分別意識<b>ｏ</b>與眼識同所行轉<b>ｏ</b>若於爾時二<b>ｏ</b>三<b>ｏ</b>四<b>ｏ</b>五諸識身轉<b>ｏ</b>即於此時唯有一分別意識<b>ｏ</b>與五識身同所行轉<br>
				<br>
				廣慧<b>ｏ</b>譬如大瀑水流<b>ｏ</b>若有一浪生緣現前<b>ｏ</b>唯一浪轉<b>ｏ</b>若二<b>ｏ</b>若多浪生緣現前<b>ｏ</b>有多浪轉<b>ｏ</b>然此瀑水自類恒流無斷無盡<b>ｏ</b>又如善淨鏡面<b>ｏ</b>若有一影生緣現前<b>ｏ</b>唯一影起<b>ｏ</b>若二<b>ｏ</b>若多影生緣現前<b>ｏ</b>有多影起<b>ｏ</b>非此鏡面轉變為影<b>ｏ</b>亦無受用滅盡可得<br>
				<br>
				如是<b>ｏ</b>廣慧<b>ｏ</b>由似瀑流阿陀那識為依止<b>ｏ</b>為建立故<b>ｏ</b>若於爾時有一眼識生緣現前<b>ｏ</b>即於此時一眼識轉<b>ｏ</b>若於爾時乃至有五識身生緣現前<b>ｏ</b>即於此時五識身轉<br>
				<br>
				廣慧<b>ｏ</b>如是菩薩雖由法住智為依止<b>ｏ</b>為建立故<b>ｏ</b>於心意識祕密善巧<b>ｏ</b>然諸如來不齊於此<b>ｏ</b>施設彼為於心意識一切祕密善巧菩薩<b>ｏ</b>廣慧<b>ｏ</b>若諸菩薩於內各別<b>ｏ</b>如實不見阿陀那<b>ｏ</b>不見阿陀那識<b>ｏ</b>不見阿賴耶<b>ｏ</b>不見阿賴耶識<b>ｏ</b>不見積集<b>ｏ</b>不見心<b>ｏ</b>不見眼色及眼識<b>ｏ</b>不見耳聲及耳識<b>ｏ</b>不見鼻香及鼻識<b>ｏ</b>不見舌味及舌識<b>ｏ</b>不見身觸及身識<b>ｏ</b>不見意法及意識<b>ｏ</b>是名勝義善巧菩薩<b>ｏ</b>如來施設彼為勝義善巧菩薩<b>ｏ</b>廣慧<b>ｏ</b>齊此名為於心意識一切祕密善巧菩薩<b>ｏ</b>如來齊此施設彼為於心意識一切祕密善巧菩薩<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				阿陀那識甚深細　一切種子如瀑流<br>
				我於凡愚不開演　恐彼分別執為我
			</p>
		</section>
		<hr>
		<section>
			<h3>一切法相品第四</h3>
			<p>
				爾時<b>ｏ</b>德本菩薩摩訶薩白佛言<b>ｏ</b>世尊<b>ｏ</b>如世尊說<b>ｏ</b>於諸法相善巧菩薩<b>ｏ</b>於諸法相善巧菩薩者<b>ｏ</b>齊何名為於諸法相善巧菩薩<b>ｏ</b>如來齊何施設彼<b>ｏ</b>為於諸法相善巧菩薩<b>ｏ</b>說是語已<br>
				<br>
				爾時<b>ｏ</b>世尊告德本菩薩曰<b>ｏ</b>善哉<b>ｏ</b>德本<b>ｏ</b>汝今乃能請問如來如是深義<b>ｏ</b>汝今為欲利益安樂無量眾生<b>ｏ</b>哀愍世間<b>ｏ</b>及諸天<b>ｏ</b>人<b>ｏ</b>阿素洛等<b>ｏ</b>為令獲得義利安樂故<b>ｏ</b>發斯問<b>ｏ</b>汝應諦聽<b>ｏ</b>吾當為汝說諸法相<br>
				<br>
				謂諸法相略有三種<b>ｏ</b>何等為三<b>ｏ</b>一者<b>ｏ</b>遍計所執相<b>ｏ</b>二者<b>ｏ</b>依他起相<b>ｏ</b>三者<b>ｏ</b>圓成實相<b>ｏ</b>云何諸法遍計所執相<b>ｏ</b>謂一切法名假安立自性差別<b>ｏ</b>乃至為令隨起言說<b>ｏ</b>云何諸法依他起相<b>ｏ</b>謂一切法緣生自性<b>ｏ</b>則此有故彼有<b>ｏ</b>此生故彼生<b>ｏ</b>謂無明緣行<b>ｏ</b>乃至招集純大苦蘊<b>ｏ</b>云何諸法圓成實相<b>ｏ</b>謂一切法平等真如<b>ｏ</b>於此真如<b>ｏ</b>諸菩薩眾勇猛精進為因緣故<b>ｏ</b>如理作意<b>ｏ</b>無倒思惟為因緣故<b>ｏ</b>乃能通達<b>ｏ</b>於此通達<b>ｏ</b>漸漸修集<b>ｏ</b>乃至無上正等菩提方證圓滿<br>
				<br>
				善男子<b>ｏ</b>如眩瞖人眼中所有眩瞖過患<b>ｏ</b>遍計所執相當知亦爾<b>ｏ</b>如眩瞖人眩瞖眾相<b>ｏ</b>或髮毛<b>ｏ</b>輪<b>ｏ</b>蜂蠅<b>ｏ</b>巨勝<b>ｏ</b>或復青<b>ｏ</b>黃<b>ｏ</b>赤<b>ｏ</b>白等相差別現前<b>ｏ</b>依他起相當知亦爾<b>ｏ</b>如淨眼人遠離眼中眩瞖過患<b>ｏ</b>即此淨眼本性所行無亂境界<b>ｏ</b>圓成實相當知亦爾<br>
				<br>
				善男子<b>ｏ</b>譬如清淨頗胝迦寶<b>ｏ</b>若與青染色合<b>ｏ</b>則似帝青<b>ｏ</b>大青<b>ｏ</b>末尼寶像<b>ｏ</b>由邪執取帝青<b>ｏ</b>大青<b>ｏ</b>末尼寶故<b>ｏ</b>惑亂有情<b>ｏ</b>若與赤染色合<b>ｏ</b>則似琥珀末尼寶像<b>ｏ</b>由邪執取琥珀末尼寶故<b>ｏ</b>惑亂有情<b>ｏ</b>若與綠染色合<b>ｏ</b>則似末羅羯多末尼寶像<b>ｏ</b>由邪執取末羅羯多末尼寶故<b>ｏ</b>惑亂有情<b>ｏ</b>若與黃染色合<b>ｏ</b>則似金像<b>ｏ</b>由邪執取真金像故<b>ｏ</b>惑亂有情<br>
				<br>
				如是<b>ｏ</b>德本<b>ｏ</b>如彼清淨頗胝迦上<b>ｏ</b>所有染色相應<b>ｏ</b>依他起相上<b>ｏ</b>遍計所執相言說習氣<b>ｏ</b>當知亦爾<b>ｏ</b>如彼清淨頗胝迦上<b>ｏ</b>所有帝青<b>ｏ</b>大青<b>ｏ</b>琥珀<b>ｏ</b>末羅羯多<b>ｏ</b>金等邪執<b>ｏ</b>依他起相上遍計所執相執<b>ｏ</b>當知亦爾<b>ｏ</b>如彼清淨頗胝迦寶<b>ｏ</b>依他起相<b>ｏ</b>當知亦爾<b>ｏ</b>如彼清淨頗胝迦上<b>ｏ</b>所有帝青<b>ｏ</b>大青<b>ｏ</b>琥珀<b>ｏ</b>末羅羯多<b>ｏ</b>真金等相<b>ｏ</b>於常常時<b>ｏ</b>於恒恒時<b>ｏ</b>無有真實<b>ｏ</b>無自性性<b>ｏ</b>即依他起相上<b>ｏ</b>由遍計所執相<b>ｏ</b>於常常時<b>ｏ</b>於恒恒時<b>ｏ</b>無有真實<b>ｏ</b>無自性性<b>ｏ</b>圓成實相<b>ｏ</b>當知亦爾<br>
				<br>
				復次<b>ｏ</b>德本<b>ｏ</b>相名相應以為緣故<b>ｏ</b>遍計所執相而可了知<b>ｏ</b>依他起相上<b>ｏ</b>遍計所執相執以為緣故<b>ｏ</b>依他起相而可了知<b>ｏ</b>依他起相上<b>ｏ</b>遍計所執相無執以為緣故<b>ｏ</b>圓成實相而可了知<br>
				<br>
				善男子<b>ｏ</b>若諸菩薩能於諸法依他起相上<b>ｏ</b>如實了知遍計所執相<b>ｏ</b>即能如實了知一切無相之法<b>ｏ</b>若諸菩薩如實了知依他起相<b>ｏ</b>即能如實了知一切雜染相法<b>ｏ</b>若諸菩薩如實了知圓成實相<b>ｏ</b>即能如實了知一切清淨相法<br>
				<br>
				善男子<b>ｏ</b>若諸菩薩能於依他起相上<b>ｏ</b>如實了知無相之法<b>ｏ</b>即能斷滅雜染相法<b>ｏ</b>若能斷滅雜染相法<b>ｏ</b>即能證得清淨相法<br>
				<br>
				如是<b>ｏ</b>德本<b>ｏ</b>由諸菩薩如實了知遍計所執相<b>ｏ</b>依他起相<b>ｏ</b>圓成實相故<b>ｏ</b>如實了知諸無相法<b>ｏ</b>雜染相法<b>ｏ</b>清淨相法<b>ｏ</b>如實了知無相法故<b>ｏ</b>斷滅一切雜染相法<b>ｏ</b>斷滅一切染相法故<b>ｏ</b>證得一切清淨相法<b>ｏ</b>齊此名為於諸法相善巧菩薩<b>ｏ</b>如來齊此施設彼為於諸法相善巧菩薩<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				若不了知無相法　雜染相法不能斷<br>
				不斷雜染相法故　壞證微妙淨相法<br>
				不觀諸行眾過失　放逸過失害眾生<br>
				懈怠住法動法中　無有失壞可憐愍
			</p>
		</section>
		<hr>
		<section>
			<h3>解深密經無自性相品第五</h3>
			<p>
				爾時<b>ｏ</b>勝義生菩薩摩訶薩白佛言<b>ｏ</b>世尊<b>ｏ</b>我曾獨在靜處<b>ｏ</b>心生如是尋思<b>ｏ</b>世尊以無量門曾說<b>ｏ</b>諸蘊所有自相<b>ｏ</b>生相<b>ｏ</b>滅相<b>ｏ</b>永斷<b>ｏ</b>遍知<b>ｏ</b>如說諸蘊<b>ｏ</b>諸處<b>ｏ</b>緣起<b>ｏ</b>諸食亦爾<b>ｏ</b>以無量門曾說<b>ｏ</b>諸諦所有自相<b>ｏ</b>遍知<b>ｏ</b>永斷<b>ｏ</b>作證<b>ｏ</b>修習<b>ｏ</b>以無量門曾說<b>ｏ</b>諸界所有自相<b>ｏ</b>種種界性<b>ｏ</b>非一界性<b>ｏ</b>永斷<b>ｏ</b>遍知<b>ｏ</b>以無量門曾說<b>ｏ</b>念住所有自相<b>ｏ</b>能治<b>ｏ</b>所治<b>ｏ</b>及以修習<b>ｏ</b>未生令生<b>ｏ</b>生已堅住<b>ｏ</b>不忘<b>ｏ</b>倍修<b>ｏ</b>增長<b>ｏ</b>廣大<b>ｏ</b>如說念住<b>ｏ</b>正斷<b>ｏ</b>神足<b>ｏ</b>根<b>ｏ</b>力<b>ｏ</b>覺支<b>ｏ</b>亦復如是<b>ｏ</b>以無量門曾說<b>ｏ</b>八支聖道所有自相<b>ｏ</b>能治<b>ｏ</b>所治<b>ｏ</b>及以修習<b>ｏ</b>未生令生<b>ｏ</b>生已堅住<b>ｏ</b>不忘<b>ｏ</b>倍修<b>ｏ</b>增長<b>ｏ</b>廣大<b>ｏ</b>世尊復說<b>ｏ</b>一切諸法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>未審世尊依何密意作如是說<b>ｏ</b>一切諸法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>我今請問如來斯義<b>ｏ</b>惟願如來哀愍解釋<b>ｏ</b>說一切法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃所有密意<br>
				<br>
				爾時<b>ｏ</b>世尊告勝義生菩薩曰<b>ｏ</b>善哉<b>ｏ</b>善哉<b>ｏ</b>勝義生<b>ｏ</b>汝所尋思<b>ｏ</b>甚為如理<b>ｏ</b>善哉<b>ｏ</b>善哉<b>ｏ</b>善男子<b>ｏ</b>汝今乃能請問如來如是深義<b>ｏ</b>汝今為欲利益安樂無量眾生<b>ｏ</b>哀愍世間<b>ｏ</b>及諸天<b>ｏ</b>人<b>ｏ</b>阿素洛等<b>ｏ</b>為令獲得義利安樂故<b>ｏ</b>發斯問<b>ｏ</b>汝應諦聽<b>ｏ</b>吾當為汝解釋所說一切諸法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃所有密意<br>
				<br>
				勝義生<b>ｏ</b>當知我依三種無自性性密意<b>ｏ</b>說言一切諸法皆無自性<b>ｏ</b>所謂相無自性性<b>ｏ</b>生無自性性<b>ｏ</b>勝義無自性性<br>
				<br>
				善男子<b>ｏ</b>云何諸法相無自性性<b>ｏ</b>謂諸法遍計所執相<b>ｏ</b>何以故<b>ｏ</b>此由假名安立為相<b>ｏ</b>非由自相安立為相<b>ｏ</b>是故說名相無自性性<br>
				<br>
				云何諸法生無自性性<b>ｏ</b>謂諸法依他起相<b>ｏ</b>何以故<b>ｏ</b>此由依他緣力故有<b>ｏ</b>非自然有<b>ｏ</b>是故說名生無自性性<br>
				<br>
				云何諸法勝義無自性性<b>ｏ</b>謂諸法由生無自性性故<b>ｏ</b>說名無自性性<b>ｏ</b>即緣生法<b>ｏ</b>亦名勝義無自性性<b>ｏ</b>何以故<b>ｏ</b>於諸法中<b>ｏ</b>若是清淨所緣境界<b>ｏ</b>我顯示彼以為勝義無自性性<b>ｏ</b>依他起相非是清淨所緣境界<b>ｏ</b>是故亦說名為勝義無自性性<b>ｏ</b>復有諸法圓成實相<b>ｏ</b>亦名勝義無自性性<b>ｏ</b>何以故<b>ｏ</b>一切諸法法無我性名為勝義<b>ｏ</b>亦得名為無自性性<b>ｏ</b>是一切法勝義諦故<b>ｏ</b>無自性性之所顯故<b>ｏ</b>由此因緣<b>ｏ</b>名為勝義無自性性<br>
				<br>
				善男子<b>ｏ</b>譬如空花<b>ｏ</b>相無自性性<b>ｏ</b>當知亦爾<b>ｏ</b>譬如幻像<b>ｏ</b>生無自性性<b>ｏ</b>當知亦爾<b>ｏ</b>一分勝義無自性性<b>ｏ</b>當知亦爾<b>ｏ</b>譬如虛空<b>ｏ</b>惟是眾色無性所顯<b>ｏ</b>遍一切處<b>ｏ</b>一分勝義無自性性<b>ｏ</b>當知亦爾<b>ｏ</b>法無我性之所顯故<b>ｏ</b>遍一切故<br>
				<br>
				善男子<b>ｏ</b>我依如是三種無自性性<b>ｏ</b>密意說言<b>ｏ</b>一切諸法皆無自性<br>
				<br>
				勝義生<b>ｏ</b>當知<b>ｏ</b>我依相無自性性<b>ｏ</b>密意說言<b>ｏ</b>一切諸法無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>何以故<b>ｏ</b>若法自相都無所有<b>ｏ</b>則無有生<b>ｏ</b>若無有生<b>ｏ</b>則無有滅<b>ｏ</b>若無生無滅<b>ｏ</b>則本來寂靜<b>ｏ</b>若本來寂靜<b>ｏ</b>則自性涅槃<b>ｏ</b>於中都無少分所有更可令其般涅槃故<b>ｏ</b>是故我依相無自性性<b>ｏ</b>密意說言<b>ｏ</b>一切諸法無生<b>ｏ</b>無滅<b>ｏ</b>本來寂靜<b>ｏ</b>自性涅槃<br>
				<br>
				善男子<b>ｏ</b>我亦依法無我性所顯勝義無自性性<b>ｏ</b>密意說言<b>ｏ</b>一切諸法無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>何以故<b>ｏ</b>法無我性所顯勝義無自性性<b>ｏ</b>於常常時<b>ｏ</b>於恒恒時<b>ｏ</b>諸法法性<b>ｏ</b>安住<b>ｏ</b>無為<b>ｏ</b>一切雜染不相應故<b>ｏ</b>於常常時<b>ｏ</b>於恒恒時<b>ｏ</b>諸法法性安住故無為<b>ｏ</b>由無為故無生無滅<b>ｏ</b>一切雜染不相應故<b>ｏ</b>本來寂靜<b>ｏ</b>自性涅槃<b>ｏ</b>是故我依法無我性所顯勝義無自性性<b>ｏ</b>密意說言<b>ｏ</b>一切諸法無生<b>ｏ</b>無滅<b>ｏ</b>本來寂靜<b>ｏ</b>自性涅槃<br>
				<br>
				復次<b>ｏ</b>勝義生<b>ｏ</b>非由有情界中諸有情類<b>ｏ</b>別觀遍計所執自性為自性故<b>ｏ</b>亦非由彼別觀依他起自性及圓成實自性為自性故<b>ｏ</b>我立三種無自性性<b>ｏ</b>然由有情於依他起自性及圓成實自性上<b>ｏ</b>增益遍計所執自性故<b>ｏ</b>我立三種無自性性<br>
				<br>
				由遍計所執自性相故<b>ｏ</b>彼諸有情於依他起自性及圓成實自性中<b>ｏ</b>隨起言說<b>ｏ</b>如如隨起言說如是如是<b>ｏ</b>由言說熏習心故<b>ｏ</b>由言說隨覺故<b>ｏ</b>由言說隨眠故<b>ｏ</b>於依他起自性及圓成實自性中<b>ｏ</b>執著遍計所執自性相<br>
				<br>
				如如執著如是如是<b>ｏ</b>於依他起自性及圓成實自性上<b>ｏ</b>執著遍計所執自性<b>ｏ</b>由是因緣<b>ｏ</b>生當來世依他起自性<b>ｏ</b>由此因緣<b>ｏ</b>或為煩惱雜染所染<b>ｏ</b>或為業雜染所染<b>ｏ</b>或為生雜染所染<b>ｏ</b>於生死中長時馳騁<b>ｏ</b>長時流轉<b>ｏ</b>無有休息<b>ｏ</b>或在那落迦<b>ｏ</b>或在傍生<b>ｏ</b>或在餓鬼<b>ｏ</b>或在天上<b>ｏ</b>或在阿素洛<b>ｏ</b>或在人中<b>ｏ</b>受諸苦惱<br>
				<br>
				復次<b>ｏ</b>勝義生<b>ｏ</b>若諸有情從本已來<b>ｏ</b>未種善根<b>ｏ</b>未清淨障<b>ｏ</b>未成熟相續<b>ｏ</b>未多修勝解<b>ｏ</b>未能積集福德<b>ｏ</b>智慧二種資糧<b>ｏ</b>我為彼故<b>ｏ</b>依生無自性性宣說諸法<b>ｏ</b>彼聞是已<b>ｏ</b>能於一切緣生行中<b>ｏ</b>隨分解了無常<b>ｏ</b>無恒<b>ｏ</b>是不安隱變壞法已<b>ｏ</b>於一切行<b>ｏ</b>心生怖畏<b>ｏ</b>深起厭患<b>ｏ</b>心生怖畏<b>ｏ</b>深厭患已<b>ｏ</b>遮止諸惡<b>ｏ</b>於諸惡法能不造作<b>ｏ</b>於諸善法能勤修習<b>ｏ</b>習善因故<b>ｏ</b>未種善根能種善根<b>ｏ</b>未清淨障能令清淨<b>ｏ</b>未熟相續能令成熟<b>ｏ</b>由此因緣<b>ｏ</b>多修勝解<b>ｏ</b>亦多積集福德<b>ｏ</b>智慧二種資糧<br>
				<br>
				彼雖如是種諸善根<b>ｏ</b>乃至積集福德<b>ｏ</b>智慧二種資糧<b>ｏ</b>然於生無自性性中<b>ｏ</b>未能如實了知相無自性性及二種勝義無自性性<b>ｏ</b>於一切行未能正厭<b>ｏ</b>未正離欲<b>ｏ</b>未正解脫<b>ｏ</b>未遍解脫煩惱雜染<b>ｏ</b>未遍解脫諸業雜染<b>ｏ</b>未遍解脫諸生雜染<b>ｏ</b>如來為彼更說法要<b>ｏ</b>謂相無自性性及勝義無自性性<b>ｏ</b>為欲令其於一切行能正厭故<b>ｏ</b>正離欲故<b>ｏ</b>正解脫故<b>ｏ</b>超過一切煩惱雜染故<b>ｏ</b>超過一切業雜染故<b>ｏ</b>超過一切生雜染故<br>
				<br>
				彼聞如是所說法已<b>ｏ</b>於生無自性性中<b>ｏ</b>能正信解相無自性性及勝義無自性性<b>ｏ</b>簡擇思惟<b>ｏ</b>如實通達<b>ｏ</b>於依他起自性中<b>ｏ</b>能不執著遍計所執自性相<b>ｏ</b>由言說不熏習智故<b>ｏ</b>由言說不隨覺智故<b>ｏ</b>由言說離隨眠智故<b>ｏ</b>能滅依他起相<b>ｏ</b>於現法中智力所持<b>ｏ</b>能永斷滅當來世因<b>ｏ</b>由此因緣<b>ｏ</b>於一切行能正厭患<b>ｏ</b>能正離欲<b>ｏ</b>能正解脫<b>ｏ</b>能遍解脫煩惱<b>ｏ</b>業<b>ｏ</b>生三種雜染<br>
				<br>
				復次<b>ｏ</b>勝義生<b>ｏ</b>諸聲聞乘種性有情<b>ｏ</b>亦由此道此行迹故<b>ｏ</b>證得無上安隱涅槃<b>ｏ</b>諸獨覺乘種性有情<b>ｏ</b>諸如來乘種性有情<b>ｏ</b>亦由此道此行迹故<b>ｏ</b>證得無上安隱涅槃<b>ｏ</b>一切聲聞<b>ｏ</b>獨覺<b>ｏ</b>菩薩<b>ｏ</b>皆共此一妙清淨道<b>ｏ</b>皆同此一究竟清淨<b>ｏ</b>更無第二<b>ｏ</b>我依此故<b>ｏ</b>密意說言<b>ｏ</b>唯有一乘<b>ｏ</b>非於一切有情界中<b>ｏ</b>無有種種有情種性<b>ｏ</b>或鈍根性<b>ｏ</b>或中根性<b>ｏ</b>或利根性有情差別<br>
				<br>
				善男子<b>ｏ</b>若一向趣寂聲聞種性補特伽羅<b>ｏ</b>雖蒙諸佛施設種種勇猛加行方便化導<b>ｏ</b>終不能令當坐道場證得阿耨多羅三藐三菩提<b>ｏ</b>何以故<b>ｏ</b>由彼本來唯有下劣種性故<b>ｏ</b>一向慈悲薄弱故<b>ｏ</b>一向怖畏眾苦故<b>ｏ</b>由彼一向慈悲薄弱<b>ｏ</b>是故一向棄背利益諸眾生事<b>ｏ</b>由彼一向怖畏眾苦<b>ｏ</b>是故一向棄背發起諸行所作<b>ｏ</b>我終不說一向棄背利益眾生事者<b>ｏ</b>一向棄背發起諸行所作者<b>ｏ</b>當坐道場<b>ｏ</b>能得阿耨多羅三藐三菩提<b>ｏ</b>是故說彼名為一向趣寂聲聞<b>ｏ</b>若迴向菩提聲聞種性補特伽羅<b>ｏ</b>我亦異門說為菩薩<b>ｏ</b>何以故<b>ｏ</b>彼既解脫煩惱障已<b>ｏ</b>若蒙諸佛等覺悟時<b>ｏ</b>於所知障<b>ｏ</b>其心亦可當得解脫<b>ｏ</b>由彼最初為自利益<b>ｏ</b>修行加行脫煩惱障<b>ｏ</b>是故如來施設彼為聲聞種性<br>
				<br>
				復次<b>ｏ</b>勝義生<b>ｏ</b>如是於我善說善制法毘奈耶<b>ｏ</b>最極清淨意樂所說善教法中<b>ｏ</b>諸有情類意解種種差別可得<b>ｏ</b>善男子<b>ｏ</b>如來但依如是三種無自性性<b>ｏ</b>由深密意<b>ｏ</b>於所宣說不了義經<b>ｏ</b>以隱密相說諸法要<b>ｏ</b>謂一切法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<br>
				<br>
				於是經中<b>ｏ</b>若諸有情已種上品善根<b>ｏ</b>已清淨諸障<b>ｏ</b>已成熟相續<b>ｏ</b>已多修勝解<b>ｏ</b>已能積集上品福德<b>ｏ</b>智慧資糧<b>ｏ</b>彼若聽聞如是法已<b>ｏ</b>於我甚深密意言說<b>ｏ</b>如實解了<b>ｏ</b>於如是法<b>ｏ</b>深生信解<b>ｏ</b>於如是義<b>ｏ</b>以無倒慧<b>ｏ</b>如實通達<b>ｏ</b>依此通達善修習故<b>ｏ</b>速疾能證最極究竟<b>ｏ</b>亦於我所深生淨信<b>ｏ</b>知是如來<b>ｏ</b>應<b>ｏ</b>正等覺於一切法現正等覺<br>
				<br>
				若諸有情<b>ｏ</b>已種上品善根<b>ｏ</b>已清淨諸障<b>ｏ</b>已成熟相續<b>ｏ</b>已多修勝解<b>ｏ</b>未能積集上品福德<b>ｏ</b>智慧資糧<b>ｏ</b>其性質直<b>ｏ</b>是質直類<b>ｏ</b>雖無力能思擇廢立<b>ｏ</b>而不安住自見取中<b>ｏ</b>彼若聽聞如是法已<b>ｏ</b>於我甚深祕密言說<b>ｏ</b>雖無力能如實解了<b>ｏ</b>然於此法能生勝解<b>ｏ</b>發清淨信<b>ｏ</b>信此經典<b>ｏ</b>是如來說<b>ｏ</b>是其甚深<b>ｏ</b>顯現甚深<b>ｏ</b>空性相應<b>ｏ</b>難見難悟<b>ｏ</b>不可尋思<b>ｏ</b>非諸尋思所行境界<b>ｏ</b>微細詳審聰明智者之所解了<b>ｏ</b>於此經典所說義中<b>ｏ</b>自輕而住<b>ｏ</b>作如是言<b>ｏ</b>諸佛菩提為最甚深<b>ｏ</b>諸法法性亦最甚深<b>ｏ</b>唯佛如來能善了達<b>ｏ</b>非是我等所能解了<b>ｏ</b>諸佛如來<b>ｏ</b>為彼種種勝解有情<b>ｏ</b>轉正法教<b>ｏ</b>諸佛如來無邊智見<b>ｏ</b>我等智見猶如牛跡<b>ｏ</b>於此經典<b>ｏ</b>雖能恭敬<b>ｏ</b>為他宣說<b>ｏ</b>書寫護持<b>ｏ</b>披閱<b>ｏ</b>流布<b>ｏ</b>殷重供養<b>ｏ</b>受誦溫習<b>ｏ</b>然猶未能以其修相發起加行<b>ｏ</b>是故於我甚深密意所說言辭<b>ｏ</b>不能通達<b>ｏ</b>由此因緣<b>ｏ</b>彼諸有情<b>ｏ</b>亦能增長福德<b>ｏ</b>智慧二種資糧<b>ｏ</b>於彼相續未成熟者<b>ｏ</b>亦能成熟<br>
				<br>
				若諸有情<b>ｏ</b>廣說乃至未能積集上品福德<b>ｏ</b>智慧資糧<b>ｏ</b>性非質直<b>ｏ</b>非質直類<b>ｏ</b>雖有力能思擇廢立<b>ｏ</b>而復安住自見取中<b>ｏ</b>彼若聽聞如是法已<b>ｏ</b>於我甚深密意言說不能如實解了<b>ｏ</b>於如是法雖生信解<b>ｏ</b>然於其義隨言執著<b>ｏ</b>謂一切法決定皆無自性<b>ｏ</b>決定不生不滅<b>ｏ</b>決定本來寂靜<b>ｏ</b>決定自性涅槃<b>ｏ</b>由此因緣<b>ｏ</b>於一切法獲得無見及無相見<b>ｏ</b>由得無見無相見故<b>ｏ</b>撥一切相皆是無相<b>ｏ</b>誹撥諸法遍計所執相<b>ｏ</b>依他起相<b>ｏ</b>圓成實相<b>ｏ</b>何以故<b>ｏ</b>由有依他起相及圓成實相故<b>ｏ</b>遍計所執相方可施設<b>ｏ</b>若於依他起相及圓成實相見為無相<b>ｏ</b>彼亦誹撥遍計所執相<b>ｏ</b>是故說彼誹撥三相<b>ｏ</b>雖於我法起於法想<b>ｏ</b>而非義中起於義想<b>ｏ</b>由於我法起法想故<b>ｏ</b>及非義中起義想故<b>ｏ</b>於是法中持為是法<b>ｏ</b>於非義中持為是義<b>ｏ</b>彼雖於法起信解故<b>ｏ</b>福德增長<b>ｏ</b>然於非義起執著故<b>ｏ</b>退失智慧<b>ｏ</b>智慧退故<b>ｏ</b>退失廣大無量善法<br>
				<br>
				復有有情<b>ｏ</b>從他聽聞<b>ｏ</b>謂法為法<b>ｏ</b>非義為義<b>ｏ</b>若隨其見<b>ｏ</b>彼即於法起於法想<b>ｏ</b>於非義中起於義想<b>ｏ</b>執法為法<b>ｏ</b>非義為義<b>ｏ</b>由此因緣<b>ｏ</b>當知同彼退失善法<b>ｏ</b>若有有情不隨其見<b>ｏ</b>從彼欻聞一切諸法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>便生恐怖<b>ｏ</b>生恐怖已<b>ｏ</b>作如是言<b>ｏ</b>此非佛語<b>ｏ</b>是魔所說<b>ｏ</b>作此解已<b>ｏ</b>於是經典<b>ｏ</b>誹謗<b>ｏ</b>毀罵<b>ｏ</b>由此因緣<b>ｏ</b>獲大衰損<b>ｏ</b>觸大業障<b>ｏ</b>由是緣故<b>ｏ</b>我說若有於一切相起無相見<b>ｏ</b>於非義中宣說為義<b>ｏ</b>是起廣大業障方便<b>ｏ</b>由彼陷墜無量眾生<b>ｏ</b>令其獲得大業障故<br>
				<br>
				善男子<b>ｏ</b>若諸有情<b>ｏ</b>未種善根<b>ｏ</b>未清淨障<b>ｏ</b>未熟相續<b>ｏ</b>無多勝解<b>ｏ</b>未集福德<b>ｏ</b>智慧資糧<b>ｏ</b>性非質直<b>ｏ</b>非質直類<b>ｏ</b>雖有力能思擇廢立<b>ｏ</b>而常安住自見取中<b>ｏ</b>彼若聽聞如是法已<b>ｏ</b>不能如實解我甚深密意言說<b>ｏ</b>亦於此法不生信解<b>ｏ</b>於是法中起非法想<b>ｏ</b>於是義中起非義想<b>ｏ</b>於是法中執為非法<b>ｏ</b>於是義中執為非義<b>ｏ</b>唱如是言<b>ｏ</b>此非佛語<b>ｏ</b>是魔所說<b>ｏ</b>作此解已<b>ｏ</b>於是經典<b>ｏ</b>誹謗毀罵<b>ｏ</b>撥為虛偽<b>ｏ</b>以無量門<b>ｏ</b>毀滅摧伏如是經典<b>ｏ</b>於諸信解此經典者起怨家想<b>ｏ</b>彼先為諸業障所障<b>ｏ</b>由此因緣<b>ｏ</b>復為如是業障所障<b>ｏ</b>如是業障<b>ｏ</b>初易施設<b>ｏ</b>乃至齊於百千俱胝那庾多劫<b>ｏ</b>無有出期<br>
				<br>
				善男子<b>ｏ</b>如是於我善說善制法<b>ｏ</b>毘奈耶<b>ｏ</b>最極清淨意樂所說善教法中<b>ｏ</b>有如是等諸有情類意解種種差別可得<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				一切諸法皆無性　無生無滅本來寂<br>
				諸法自性恒涅槃　誰有智言無密意<br>
				相生勝義無自性　如是我皆已顯示<br>
				若不知佛此密意　失壞正道不能往<br>
				依諸淨道清淨者　惟依此一無第二<br>
				故於其中立一乘　非有情性無差別<br>
				眾生界中無量生　惟度一身趣寂滅<br>
				大悲勇猛證涅槃　不捨眾生甚難得<br>
				微妙難思無漏界　於中解脫等無差<br>
				一切義成離惑苦　二種異說謂常樂<br>
				<br>
				爾時<b>ｏ</b>勝義生菩薩復白佛言<b>ｏ</b>世尊<b>ｏ</b>諸佛如來密意語言<b>ｏ</b>甚奇<b>ｏ</b>希有<b>ｏ</b>乃至微妙最微妙<b>ｏ</b>甚深最甚深<b>ｏ</b>難通達最難通達<br>
				<br>
				如是我今領解世尊所說義者<b>ｏ</b>若於分別所行遍計所執相所依行相中<b>ｏ</b>假名安立以為色蘊<b>ｏ</b>或自性相<b>ｏ</b>或差別相<b>ｏ</b>假名安立為色蘊生<b>ｏ</b>為色蘊滅<b>ｏ</b>及為色蘊永斷<b>ｏ</b>遍知<b>ｏ</b>或自性相<b>ｏ</b>或差別相<b>ｏ</b>是名遍計所執相<b>ｏ</b>世尊依此施設諸法相無自性性<b>ｏ</b>若即分別所行遍計所執相所依行相<b>ｏ</b>是名依他起相<b>ｏ</b>世尊依此施設諸法生無自性性<b>ｏ</b>及一分勝義無自性性<b>ｏ</b>如是我今領解世尊所說義者<b>ｏ</b>若即於此分別所行遍計所執相所依行相中<b>ｏ</b>由遍計所執相不成實故<b>ｏ</b>即此自性無自性性法無我真如清淨所緣<b>ｏ</b>是名圓成實相<b>ｏ</b>世尊依此施設一分勝義無自性性<b>ｏ</b>如於色蘊<b>ｏ</b>如是<b>ｏ</b>於餘蘊皆應廣說<b>ｏ</b>如於諸蘊如是<b>ｏ</b>於十二處<b>ｏ</b>一一處中皆應廣說<b>ｏ</b>於十二有支<b>ｏ</b>一一支中皆應廣說<b>ｏ</b>於四種食<b>ｏ</b>一一食中皆應廣說<b>ｏ</b>於六界<b>ｏ</b>十八界<b>ｏ</b>一一界中皆應廣說<br>
				<br>
				如是我今領解世尊所說義者<b>ｏ</b>若於分別所行遍計所執相所依行相中<b>ｏ</b>假名安立以為苦諦<b>ｏ</b>苦諦遍知<b>ｏ</b>或自性相<b>ｏ</b>或差別相<b>ｏ</b>是名遍計所執相<b>ｏ</b>世尊依此施設諸法相無自性性<b>ｏ</b>若即分別所行遍計所執相所依行相<b>ｏ</b>是名依他起相<b>ｏ</b>世尊依此施設諸法生無自性性<b>ｏ</b>及一分勝義無自性性<b>ｏ</b>如是我今領解世尊所說義者<b>ｏ</b>若即於此分別所行遍計所執相所依行相中<b>ｏ</b>由遍計所執相不成實故<b>ｏ</b>即此自性無自性性法無我真如清淨所緣<b>ｏ</b>是名圓成實相<b>ｏ</b>世尊依此施設一分勝義無自性性<b>ｏ</b>如於苦諦如是<b>ｏ</b>於餘諦皆應廣說<b>ｏ</b>如於聖諦如是<b>ｏ</b>於諸念住<b>ｏ</b>正斷<b>ｏ</b>神足<b>ｏ</b>根<b>ｏ</b>力<b>ｏ</b>覺支<b>ｏ</b>道支中<b>ｏ</b>一一皆應廣說<br>
				<br>
				如是我今領解世尊所說義者<b>ｏ</b>若於分別所行遍計所執相所依行相中<b>ｏ</b>假名安立以為正定<b>ｏ</b>及為正定能治所治<b>ｏ</b>若正修未生令生<b>ｏ</b>生已堅住不忘<b>ｏ</b>倍修增長廣大<b>ｏ</b>或自性相<b>ｏ</b>或差別相<b>ｏ</b>是名遍計所執相<b>ｏ</b>世尊依此施設諸法相無自性性<b>ｏ</b>若即分別所行遍計所執相所依行相<b>ｏ</b>是名依他起相<b>ｏ</b>世尊依此施設諸法生無自性性<b>ｏ</b>及一分勝義無自性性<b>ｏ</b>如是我今領解世尊所說義者<b>ｏ</b>若即於此分別所行遍計所執相所依行相中<b>ｏ</b>由遍計所執相不成實故<b>ｏ</b>即此自性無自性性法無我真如清淨所緣<b>ｏ</b>是名圓成實相<b>ｏ</b>世尊依此施設諸法一分勝義無自性性<br>
				<br>
				世尊<b>ｏ</b>譬如毘濕縛藥<b>ｏ</b>一切散藥<b>ｏ</b>仙藥方中<b>ｏ</b>皆應安處<b>ｏ</b>如是<b>ｏ</b>世尊<b>ｏ</b>依此諸法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>無自性性了義言教<b>ｏ</b>遍於一切不了義經<b>ｏ</b>皆應安處<br>
				<br>
				世尊<b>ｏ</b>如彩畫地<b>ｏ</b>遍於一切彩畫事業皆同一味<b>ｏ</b>或青<b>ｏ</b>或黃<b>ｏ</b>或赤<b>ｏ</b>或白<b>ｏ</b>復能顯發彩畫事業<b>ｏ</b>如是<b>ｏ</b>世尊<b>ｏ</b>依此諸法皆無自性廣說乃至自性涅槃<b>ｏ</b>無自性性了義言教<b>ｏ</b>遍於一切不了義經<b>ｏ</b>皆同一味<b>ｏ</b>復能顯發彼諸經中所不了義<br>
				<br>
				世尊<b>ｏ</b>譬如一切成熟珍羞諸餅果內<b>ｏ</b>投之熟酥<b>ｏ</b>更生勝味<b>ｏ</b>如是<b>ｏ</b>世尊<b>ｏ</b>依此諸法皆無自性<b>ｏ</b>廣說乃至自性涅槃<b>ｏ</b>無自性性了義言教<b>ｏ</b>置於一切不了義經<b>ｏ</b>生勝歡喜<br>
				<br>
				世尊<b>ｏ</b>譬如虛空遍一切處<b>ｏ</b>皆同一味<b>ｏ</b>不障一切所作事業<b>ｏ</b>如是<b>ｏ</b>世尊<b>ｏ</b>依此諸法皆無自性廣說乃至自性涅槃<b>ｏ</b>無自性性了義言教<b>ｏ</b>遍於一切不了義經<b>ｏ</b>皆同一味<b>ｏ</b>不障一切聲聞<b>ｏ</b>獨覺及諸大乘所修事業<b>ｏ</b>說是語已<br>
				<br>
				爾時<b>ｏ</b>世尊歎勝義生菩薩曰<b>ｏ</b>善哉<b>ｏ</b>善哉<b>ｏ</b>善男子<b>ｏ</b>汝今乃能善解如來所說甚深密意言義<b>ｏ</b>復於此義善作譬喻<b>ｏ</b>所謂世間毘濕縛藥<b>ｏ</b>雜彩畫地<b>ｏ</b>熟酥<b>ｏ</b>虛空<b>ｏ</b>勝義生<b>ｏ</b>如是<b>ｏ</b>如是<b>ｏ</b>更無有異<b>ｏ</b>如是<b>ｏ</b>如是<b>ｏ</b>汝應受持<br>
				<br>
				爾時勝義生菩薩復白佛言<b>ｏ</b>世尊<b>ｏ</b>初於一時在婆羅痆斯仙人墮處<b>ｏ</b>施鹿林中<b>ｏ</b>惟為發趣聲聞乘者<b>ｏ</b>以四諦相轉正法輪<b>ｏ</b>雖是甚奇<b>ｏ</b>甚為希有<b>ｏ</b>一切世間諸天<b>ｏ</b>人等<b>ｏ</b>先無有能如法轉者<b>ｏ</b>而於彼時所轉法輪<b>ｏ</b>有上<b>ｏ</b>有容<b>ｏ</b>是未了義<b>ｏ</b>是諸諍論安足處所<br>
				<br>
				世尊<b>ｏ</b>在昔第二時中<b>ｏ</b>惟為發趣修大乘者<b>ｏ</b>依一切法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>以隱密相轉正法輪<b>ｏ</b>雖更甚奇<b>ｏ</b>甚為希有<b>ｏ</b>而於彼時所轉法輪<b>ｏ</b>亦是有上<b>ｏ</b>有所容受<b>ｏ</b>猶未了義<b>ｏ</b>是諸諍論安足處所<br>
				<br>
				世尊<b>ｏ</b>於今第三時中<b>ｏ</b>普為發趣一切乘者<b>ｏ</b>依一切法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>無自性性<b>ｏ</b>以顯了相轉正法輪<b>ｏ</b>第一甚奇<b>ｏ</b>最為希有<b>ｏ</b>于今世尊所轉法輪無上無容<b>ｏ</b>是真了義<b>ｏ</b>非諸諍論安足處所<br>
				<br>
				世尊<b>ｏ</b>若善男子或善女人<b>ｏ</b>於此如來依一切法皆無自性<b>ｏ</b>無生<b>ｏ</b>無滅<b>ｏ</b>本來寂靜<b>ｏ</b>自性涅槃<b>ｏ</b>所說甚深了義言教<b>ｏ</b>聞已信解<b>ｏ</b>書寫<b>ｏ</b>護持<b>ｏ</b>供養<b>ｏ</b>流布<b>ｏ</b>受誦<b>ｏ</b>修習<b>ｏ</b>如理思惟<b>ｏ</b>以其修相發起加行<b>ｏ</b>生幾所福<b>ｏ</b>說是語已<br>
				<br>
				爾時<b>ｏ</b>世尊告勝義生菩薩曰<b>ｏ</b>勝義生<b>ｏ</b>是善男子或善女人<b>ｏ</b>其所生福無量無數難可喻知<b>ｏ</b>吾今為汝略說少分<b>ｏ</b>如爪上土比大地土<b>ｏ</b>百分不及一<b>ｏ</b>千分不及一<b>ｏ</b>百千分不及一<b>ｏ</b>數算<b>ｏ</b>計喻<b>ｏ</b>鄔波尼殺曇分亦不及一<b>ｏ</b>或如牛跡中水比四大海水<b>ｏ</b>百分不及一<b>ｏ</b>廣說乃至鄔波尼殺曇分亦不及一<b>ｏ</b>如是<b>ｏ</b>於諸不了義經<b>ｏ</b>聞已信解<b>ｏ</b>廣說乃至以其修相發起加行所獲功德<b>ｏ</b>比此所說了義經教<b>ｏ</b>聞已信解所集功德<b>ｏ</b>廣說乃至以其修相發起加行所集功德<b>ｏ</b>百分不及一<b>ｏ</b>廣說乃至鄔波尼殺曇分亦不及一<b>ｏ</b>說是語已<br>
				<br>
				爾時<b>ｏ</b>勝義生菩薩復白佛言<b>ｏ</b>世尊<b>ｏ</b>於是解深密法門中<b>ｏ</b>當何名此教<b>ｏ</b>我當云何奉持<br>
				<br>
				佛告勝義生菩薩曰<b>ｏ</b>善男子<b>ｏ</b>此名勝義了義之教<b>ｏ</b>於此勝義了義之教<b>ｏ</b>汝當奉持<br>
				<br>
				說此勝義了義教時<b>ｏ</b>於大會中<b>ｏ</b>有六百千眾生發阿耨多羅三藐三菩提心<b>ｏ</b>三百千聲聞遠塵離垢<b>ｏ</b>於諸法中得法眼淨<b>ｏ</b>一百五十千聲聞永盡諸漏心得解脫<b>ｏ</b>七十五千菩薩得無生法忍
			</p>
		</section>
		<hr>
		<section>
			<h3>分別瑜伽品第六</h3>
			<p>
				爾時慈氏菩薩摩訶薩白佛言<b>ｏ</b>世尊<b>ｏ</b>菩薩何依何住<b>ｏ</b>於大乘中修奢摩他<b>ｏ</b>毘鉢舍那<br>
				<br>
				佛告慈氏菩薩曰<b>ｏ</b>善男子<b>ｏ</b>當知菩薩法假安立<b>ｏ</b>及不捨阿耨多羅三藐三菩提願<b>ｏ</b>為依<b>ｏ</b>為住<b>ｏ</b>於大乘中修奢摩他<b>ｏ</b>毘鉢舍那<br>
				<br>
				慈氏菩薩復白佛言<b>ｏ</b>如世尊說四種所緣境事<b>ｏ</b>一者<b>ｏ</b>有分別影像所緣境事<b>ｏ</b>二者<b>ｏ</b>無分別影像所緣境事<b>ｏ</b>三者<b>ｏ</b>事邊際所緣境事<b>ｏ</b>四者<b>ｏ</b>所作成辦所緣境事<b>ｏ</b>於此四中<b>ｏ</b>幾是奢摩他所緣境事<b>ｏ</b>幾是毘鉢舍那所緣境事<b>ｏ</b>幾是俱所緣境事<br>
				<br>
				佛告慈氏菩薩曰<b>ｏ</b>善男子<b>ｏ</b>一是奢摩他所緣境事<b>ｏ</b>謂無分別影像<b>ｏ</b>一是毘鉢舍那所緣境事<b>ｏ</b>謂有分別影像<b>ｏ</b>二是俱所緣境事<b>ｏ</b>謂事邊際<b>ｏ</b>所作成辦<br>
				<br>
				慈氏菩薩復白佛言<b>ｏ</b>世尊<b>ｏ</b>云何菩薩依是四種奢摩他<b>ｏ</b>毘鉢舍那所緣境事<b>ｏ</b>能求奢摩他<b>ｏ</b>能善毘鉢舍那<br>
				<br>
				佛告慈氏菩薩曰<b>ｏ</b>善男子<b>ｏ</b>如我為諸菩薩所說法假安立<b>ｏ</b>所謂契經<b>ｏ</b>應誦<b>ｏ</b>記別<b>ｏ</b>諷誦<b>ｏ</b>自說<b>ｏ</b>因緣<b>ｏ</b>譬喻<b>ｏ</b>本事<b>ｏ</b>本生<b>ｏ</b>方廣<b>ｏ</b>希法<b>ｏ</b>論議<b>ｏ</b>菩薩於此善聽<b>ｏ</b>善受<b>ｏ</b>言善通利<b>ｏ</b>意善尋思<b>ｏ</b>見善通達<b>ｏ</b>即於如所善思惟法<b>ｏ</b>獨處空閑作意思惟<b>ｏ</b>復即於此能思惟心<b>ｏ</b>內心相續<b>ｏ</b>作意思惟<b>ｏ</b>如是正行多安住故<b>ｏ</b>起身輕安及心輕安<b>ｏ</b>是名奢摩他<b>ｏ</b>如是菩薩<b>ｏ</b>能求奢摩他<b>ｏ</b>彼由獲得身心輕安為所依故<b>ｏ</b>即於如所善思惟法<b>ｏ</b>內三摩地所行影像<b>ｏ</b>觀察勝解捨離心相<b>ｏ</b>即於如是三摩地影像所知義中<b>ｏ</b>能正思擇<b>ｏ</b>最極思擇<b>ｏ</b>周遍尋思<b>ｏ</b>周遍伺察<b>ｏ</b>若忍<b>ｏ</b>若樂<b>ｏ</b>若慧<b>ｏ</b>若見<b>ｏ</b>若觀<b>ｏ</b>是名毘鉢舍那<b>ｏ</b>如是菩薩<b>ｏ</b>能善毘鉢舍那<br>
				<br>
				慈氏菩薩復白佛言<b>ｏ</b>世尊<b>ｏ</b>若諸菩薩緣心為境<b>ｏ</b>內思惟心<b>ｏ</b>乃至未得身心輕安<b>ｏ</b>所有作意<b>ｏ</b>當名何等<br>
				<br>
				佛告慈氏菩薩曰<b>ｏ</b>善男子<b>ｏ</b>非奢摩他作意<b>ｏ</b>是隨順奢摩他勝解相應作意<br>
				<br>
				世尊<b>ｏ</b>若諸菩薩乃至未得身心輕安<b>ｏ</b>於如所思所有諸法內三摩地所緣影像作意思惟<b>ｏ</b>如是作意<b>ｏ</b>當名何等<br>
				<br>
				善男子<b>ｏ</b>非毘鉢舍那作意<b>ｏ</b>是隨順毘鉢舍那勝解相應作意<br>
				<br>
				慈氏菩薩復白佛言<b>ｏ</b>世尊<b>ｏ</b>奢摩他道與毘鉢舍那道<b>ｏ</b>當言有異<b>ｏ</b>當言無異<br>
				<br>
				佛告慈氏菩薩曰<b>ｏ</b>善男子<b>ｏ</b>當言非有異<b>ｏ</b>非無異<b>ｏ</b>何故非有異<b>ｏ</b>以毘鉢舍那所緣境心為所緣故<b>ｏ</b>何故非無異<b>ｏ</b>有分別影像非所緣故<br>
				<br>
				慈氏菩薩復白佛言<b>ｏ</b>世尊<b>ｏ</b>諸毘鉢舍那三摩地所行影像<b>ｏ</b>彼與此心<b>ｏ</b>當言有異<b>ｏ</b>當言無異<br>
				<br>
				佛告慈氏菩薩曰<b>ｏ</b>善男子<b>ｏ</b>當言無異<b>ｏ</b>何以故<b>ｏ</b>由彼影像唯是識故<b>ｏ</b>善男子<b>ｏ</b>我說識所緣<b>ｏ</b>唯識所現故<br>
				<br>
				世尊<b>ｏ</b>若彼所行影像<b>ｏ</b>即與此心無有異者<b>ｏ</b>云何此心還見此心<br>
				<br>
				善男子<b>ｏ</b>此中無有少法能見少法<b>ｏ</b>然即此心如是生時<b>ｏ</b>即有如是影像顯現<b>ｏ</b>善男子<b>ｏ</b>如依善瑩清淨鏡面<b>ｏ</b>以質為緣還見本質<b>ｏ</b>而謂我今見於影像<b>ｏ</b>及謂離質別有所行影像顯現<b>ｏ</b>如是此心生時<b>ｏ</b>相似有異三摩地所行影像顯現<br>
				<br>
				世尊<b>ｏ</b>若諸有情自性而住<b>ｏ</b>緣色等心所行影像<b>ｏ</b>彼與此心亦無異耶<br>
				<br>
				善男子<b>ｏ</b>亦無有異<b>ｏ</b>而諸愚夫由顛倒覺<b>ｏ</b>於諸影像<b>ｏ</b>不能如實知唯是識<b>ｏ</b>作顛倒解<br>
				<br>
				慈氏菩薩復白佛言<b>ｏ</b>世尊<b>ｏ</b>齊何當言菩薩一向修毘鉢舍那<br>
				<br>
				佛告慈氏菩薩曰<b>ｏ</b>善男子<b>ｏ</b>若相續作意唯思惟心相<br>
				<br>
				世尊<b>ｏ</b>齊何當言菩薩一向修奢摩他<br>
				<br>
				善男子<b>ｏ</b>若相續作意唯思惟無間心<br>
				<br>
				世尊<b>ｏ</b>齊何當言菩薩奢摩他<b>ｏ</b>毘鉢舍那和合俱轉<br>
				<br>
				善男子<b>ｏ</b>若正思惟心一境性<br>
				<br>
				世尊<b>ｏ</b>云何心相<br>
				<br>
				善男子<b>ｏ</b>謂三摩地所行有分別影像<b>ｏ</b>毘鉢舍那所緣<br>
				<br>
				世尊<b>ｏ</b>云何無間心<br>
				<br>
				善男子<b>ｏ</b>謂緣彼影像心<b>ｏ</b>奢摩他所緣<br>
				<br>
				世尊<b>ｏ</b>云何心一境性<br>
				<br>
				善男子<b>ｏ</b>謂通達三摩地所行影像<b>ｏ</b>唯是其識<b>ｏ</b>或通達此已<b>ｏ</b>復思惟如性<br>
				<br>
				慈氏菩薩復白佛言<b>ｏ</b>世尊<b>ｏ</b>毘鉢舍那凡有幾種<br>
				<br>
				佛告慈氏菩薩曰<b>ｏ</b>善男子<b>ｏ</b>略有三種<b>ｏ</b>一者<b>ｏ</b>有相毘鉢舍那<b>ｏ</b>二者<b>ｏ</b>尋求毘鉢舍那<b>ｏ</b>三者<b>ｏ</b>伺察毘鉢舍那<b>ｏ</b>云何有相毘鉢舍那<b>ｏ</b>謂純思惟三摩地所行有分別影像毘鉢舍那<b>ｏ</b>云何尋求毘鉢舍那<b>ｏ</b>謂由慧故<b>ｏ</b>遍於彼彼未善解了一切法中<b>ｏ</b>為善了故<b>ｏ</b>作意思惟毘鉢舍那<b>ｏ</b>云何伺察毘鉢舍那<b>ｏ</b>謂由慧故<b>ｏ</b>遍於彼彼已善解了一切法中<b>ｏ</b>為善證得極解脫故<b>ｏ</b>作意思惟毘鉢舍那<br>
				<br>
				慈氏菩薩復白佛言<b>ｏ</b>世尊<b>ｏ</b>是奢摩他凡有幾種<br>
				<br>
				佛告慈氏菩薩曰<b>ｏ</b>善男子<b>ｏ</b>即由隨彼無間心故<b>ｏ</b>當知此中亦有三種<b>ｏ</b>復有八種<b>ｏ</b>謂初靜慮乃至非想非非想處<b>ｏ</b>各有一種奢摩他故<b>ｏ</b>復有四種<b>ｏ</b>謂慈<b>ｏ</b>悲<b>ｏ</b>喜<b>ｏ</b>捨四無量中<b>ｏ</b>各有一種奢摩他故<br>
				<br>
				慈氏菩薩復白佛言<b>ｏ</b>世尊<b>ｏ</b>如說依法奢摩他<b>ｏ</b>毘鉢舍那<b>ｏ</b>復說不依法奢摩他<b>ｏ</b>毘鉢舍那<b>ｏ</b>云何名依法奢摩他<b>ｏ</b>毘鉢舍那<b>ｏ</b>云何復名不依法奢摩他<b>ｏ</b>毘鉢舍那<br>
				<br>
				佛告慈氏菩薩曰<b>ｏ</b>善男子<b>ｏ</b>若諸菩薩隨先所受所思法相<b>ｏ</b>而於其義得奢摩他<b>ｏ</b>毘鉢舍那<b>ｏ</b>名依法奢摩他<b>ｏ</b>毘鉢舍那<b>ｏ</b>若諸菩薩不待所受所思法相<b>ｏ</b>但依於他教誡教授<b>ｏ</b>而於其義得奢摩他<b>ｏ</b>毘鉢舍那<b>ｏ</b>謂觀青瘀及膿爛等<b>ｏ</b>或一切行皆是無常<b>ｏ</b>或諸行苦<b>ｏ</b>或一切法皆無有我<b>ｏ</b>或復涅槃畢竟寂靜<b>ｏ</b>如是等類奢摩他<b>ｏ</b>毘鉢舍那<b>ｏ</b>名不依法奢摩他<b>ｏ</b>毘鉢舍那<b>ｏ</b>由依止法得奢摩他<b>ｏ</b>毘鉢舍那<b>ｏ</b>故我施設隨法行菩薩<b>ｏ</b>是利根性<b>ｏ</b>由不依法得奢摩他<b>ｏ</b>毘鉢舍那故<b>ｏ</b>我施設隨信行菩薩<b>ｏ</b>是鈍根性<br>
				<br>
				慈氏菩薩復白佛言<b>ｏ</b>世尊<b>ｏ</b>如說緣別法奢摩他<b>ｏ</b>毘鉢舍那<b>ｏ</b>復說緣總法奢摩他<b>ｏ</b>毘鉢舍那<b>ｏ</b>云何名為緣別法奢摩他<b>ｏ</b>毘鉢舍那<b>ｏ</b>云何復名緣總法奢摩他<b>ｏ</b>毘鉢舍那<br>
				<br>
				佛告慈氏菩薩曰<b>ｏ</b>善男子<b>ｏ</b>若諸菩薩<b>ｏ</b>緣於各別契經等法<b>ｏ</b>於如所受所思惟法<b>ｏ</b>修奢摩他<b>ｏ</b>毘鉢舍那<b>ｏ</b>是名緣別法奢摩他<b>ｏ</b>毘鉢舍那<b>ｏ</b>若諸菩薩<b>ｏ</b>即緣一切契經等法<b>ｏ</b>集為一團<b>ｏ</b>一積<b>ｏ</b>一分<b>ｏ</b>一聚作意思惟<b>ｏ</b>此一切法<b>ｏ</b>隨順真如<b>ｏ</b>趣向真如<b>ｏ</b>臨入真如<b>ｏ</b>隨順菩提<b>ｏ</b>隨順涅槃<b>ｏ</b>隨順轉依<b>ｏ</b>及趣向彼<b>ｏ</b>若臨入彼<b>ｏ</b>此一切法<b>ｏ</b>宣說無量無數善法<b>ｏ</b>如是思惟修奢摩他<b>ｏ</b>毘鉢舍那<b>ｏ</b>是名緣總法奢摩他<b>ｏ</b>毘鉢舍那<br>
				<br>
				慈氏菩薩復白佛言<b>ｏ</b>世尊<b>ｏ</b>如說緣小總法奢摩他<b>ｏ</b>毘鉢舍那<b>ｏ</b>復說緣大總法奢摩他<b>ｏ</b>毘鉢舍那<b>ｏ</b>又說緣無量總法奢摩他<b>ｏ</b>毘鉢舍那<b>ｏ</b>云何名緣小總法奢摩他<b>ｏ</b>毘鉢舍那<b>ｏ</b>云何名緣大總法奢摩他<b>ｏ</b>毘鉢舍那<b>ｏ</b>云何復名緣無量總法奢摩他<b>ｏ</b>毘鉢舍那<br>
				<br>
				佛告慈氏菩薩曰<b>ｏ</b>善男子<b>ｏ</b>若緣各別契經<b>ｏ</b>乃至各別論義<b>ｏ</b>為一團等作意思惟<b>ｏ</b>當知是名緣小總法奢摩他<b>ｏ</b>毘鉢舍那<b>ｏ</b>若緣乃至所受所思契經等法<b>ｏ</b>為一團等作意思惟<b>ｏ</b>非緣各別<b>ｏ</b>當知是名緣大總法奢摩他<b>ｏ</b>毘鉢舍那<b>ｏ</b>若緣無量如來法教<b>ｏ</b>無量法句文字<b>ｏ</b>無量後後慧所照了<b>ｏ</b>為一團等作意思惟<b>ｏ</b>非緣乃至所受所思<b>ｏ</b>當知是名緣無量總法奢摩他<b>ｏ</b>毘鉢舍那<br>
				<br>
				慈氏菩薩復白佛言<b>ｏ</b>世尊<b>ｏ</b>菩薩齊何名得緣總法奢摩他<b>ｏ</b>毘鉢舍那<br>
				<br>
				佛告慈氏菩薩曰<b>ｏ</b>善男子<b>ｏ</b>由五緣故當知名得<b>ｏ</b>一者<b>ｏ</b>於思惟時<b>ｏ</b>剎那剎那融銷一切麁重所依<b>ｏ</b>二者<b>ｏ</b>離種種想得樂法樂<b>ｏ</b>三者<b>ｏ</b>解了十方無差別相無量法光<b>ｏ</b>四者<b>ｏ</b>所作成滿相應淨分無分別相<b>ｏ</b>恒現在前<b>ｏ</b>五者<b>ｏ</b>為令法身得成滿故<b>ｏ</b>攝受後後轉勝妙因<br>
				<br>
				慈氏菩薩復白佛言<b>ｏ</b>世尊<b>ｏ</b>此緣總法奢摩他<b>ｏ</b>毘鉢舍那<b>ｏ</b>當知從何名為通達<b>ｏ</b>從何名得<br>
				<br>
				佛告慈氏菩薩曰<b>ｏ</b>善男子<b>ｏ</b>從初極喜地名為通達<b>ｏ</b>從第三發光地乃名為得<b>ｏ</b>善男子<b>ｏ</b>初業菩薩亦於是中隨學作意<b>ｏ</b>雖未可歎<b>ｏ</b>不應懈廢<br>
				<br>
				慈氏菩薩復白佛言<b>ｏ</b>世尊<b>ｏ</b>是奢摩他<b>ｏ</b>毘鉢舍那<b>ｏ</b>云何名有尋有伺三摩地<b>ｏ</b>云何名無尋唯伺三摩地<b>ｏ</b>云何名無尋無伺三摩地<br>
				<br>
				佛告慈氏菩薩曰<b>ｏ</b>善男子<b>ｏ</b>於如所取尋伺法相<b>ｏ</b>若有麁顯領受觀察<b>ｏ</b>諸奢摩他<b>ｏ</b>毘鉢舍那<b>ｏ</b>是名有尋有伺三摩地<b>ｏ</b>若於彼相<b>ｏ</b>雖無麁顯領受觀察<b>ｏ</b>而有微細彼光明念領受觀察<b>ｏ</b>諸奢摩他<b>ｏ</b>毘鉢舍那<b>ｏ</b>是名無尋唯伺三摩地<b>ｏ</b>若即於彼一切法相<b>ｏ</b>都無作意領受觀察<b>ｏ</b>諸奢摩他<b>ｏ</b>毘鉢舍那<b>ｏ</b>是名無尋無伺三摩地<br>
				<br>
				復次<b>ｏ</b>善男子<b>ｏ</b>若有尋求奢摩他<b>ｏ</b>毘鉢舍那<b>ｏ</b>是名有尋有伺三摩地<b>ｏ</b>若有伺察奢摩他<b>ｏ</b>毘鉢舍那<b>ｏ</b>是名無尋唯伺三摩地<b>ｏ</b>若緣總法奢摩他<b>ｏ</b>毘鉢舍那<b>ｏ</b>是名無尋無伺三摩地<br>
				<br>
				慈氏菩薩復白佛言<b>ｏ</b>世尊<b>ｏ</b>云何止相<b>ｏ</b>云何舉相<b>ｏ</b>云何捨相<br>
				<br>
				佛告慈氏菩薩曰<b>ｏ</b>善男子<b>ｏ</b>若心掉舉或恐掉舉時<b>ｏ</b>諸可厭法作意及彼無間心作意<b>ｏ</b>是名止相<b>ｏ</b>若心沈沒或恐沈沒時<b>ｏ</b>諸可欣法作意及彼心相作意<b>ｏ</b>是名舉相<b>ｏ</b>若於一向止道<b>ｏ</b>或於一向觀道<b>ｏ</b>或於雙運轉道<b>ｏ</b>二隨煩惱所染污時<b>ｏ</b>諸無功用作意<b>ｏ</b>及心任運轉中所有作意<b>ｏ</b>是名捨相<br>
				<br>
				慈氏菩薩復白佛言<b>ｏ</b>世尊<b>ｏ</b>修奢摩他<b>ｏ</b>毘鉢舍那諸菩薩眾<b>ｏ</b>知法知義<b>ｏ</b>云何知法<b>ｏ</b>云何知義<br>
				<br>
				佛告慈氏菩薩曰<b>ｏ</b>善男子<b>ｏ</b>彼諸菩薩<b>ｏ</b>由五種相了知於法<b>ｏ</b>一者<b>ｏ</b>知名<b>ｏ</b>二者<b>ｏ</b>知句<b>ｏ</b>三者<b>ｏ</b>知文<b>ｏ</b>四者<b>ｏ</b>知別<b>ｏ</b>五者知總<b>ｏ</b>云何為名<b>ｏ</b>謂於一切染淨法中<b>ｏ</b>所立自性想假施設<b>ｏ</b>云何為句<b>ｏ</b>謂即於彼名聚集中<b>ｏ</b>能隨宣說諸染淨義<b>ｏ</b>依持建立<b>ｏ</b>云何為文<b>ｏ</b>謂即彼二所依止字<b>ｏ</b>云何於彼各別了知<b>ｏ</b>謂由各別所緣作意<b>ｏ</b>云何於彼總合了知<b>ｏ</b>謂由總合所緣作意<b>ｏ</b>如是一切總略為一<b>ｏ</b>名為知法<b>ｏ</b>如是名為菩薩知法<br>
				<br>
				善男子<b>ｏ</b>彼諸菩薩<b>ｏ</b>由十種相了知於義<b>ｏ</b>一者<b>ｏ</b>知盡所有性<b>ｏ</b>二者<b>ｏ</b>知如所有性<b>ｏ</b>三者<b>ｏ</b>知能取義<b>ｏ</b>四者<b>ｏ</b>知所取義<b>ｏ</b>五者<b>ｏ</b>知建立義<b>ｏ</b>六者<b>ｏ</b>知受用義<b>ｏ</b>七者<b>ｏ</b>知顛倒義<b>ｏ</b>八者<b>ｏ</b>知無倒義<b>ｏ</b>九者<b>ｏ</b>知雜染義<b>ｏ</b>十者<b>ｏ</b>知清淨義<br>
				<br>
				善男子<b>ｏ</b>盡所有性者<b>ｏ</b>謂諸雜染清淨法中<b>ｏ</b>所有一切品別邊際<b>ｏ</b>是名此中盡所有性<b>ｏ</b>如五數蘊<b>ｏ</b>六數內處<b>ｏ</b>六數外處<b>ｏ</b>如是一切<br>
				<br>
				如所有性者<b>ｏ</b>謂即一切染淨法中<b>ｏ</b>所有真如<b>ｏ</b>是名此中如所有性<b>ｏ</b>此復七種<b>ｏ</b>一者<b>ｏ</b>流轉真如<b>ｏ</b>謂一切行無先後性<b>ｏ</b>二者<b>ｏ</b>相真如<b>ｏ</b>謂一切法<b>ｏ</b>補特伽羅無我性及法無我性<b>ｏ</b>三者<b>ｏ</b>了別真如<b>ｏ</b>謂一切行唯是識性<b>ｏ</b>四者<b>ｏ</b>安立真如<b>ｏ</b>謂我所說諸苦聖諦<b>ｏ</b>五者<b>ｏ</b>邪行真如<b>ｏ</b>謂我所說諸集聖諦<b>ｏ</b>六者<b>ｏ</b>清淨真如<b>ｏ</b>謂我所說諸滅聖諦<b>ｏ</b>七者<b>ｏ</b>正行真如<b>ｏ</b>謂我所說諸道聖諦<b>ｏ</b>當知此中由流轉真如<b>ｏ</b>安立真如<b>ｏ</b>邪行真如故<b>ｏ</b>一切有情平等平等<b>ｏ</b>由相真如<b>ｏ</b>了別真如故<b>ｏ</b>一切諸法平等平等<b>ｏ</b>由清淨真如故<b>ｏ</b>一切聲聞菩提<b>ｏ</b>獨覺菩提<b>ｏ</b>阿耨多羅三藐三菩提<b>ｏ</b>平等平等<b>ｏ</b>由正行真如故<b>ｏ</b>聽聞正法<b>ｏ</b>緣總境界勝奢摩他<b>ｏ</b>毘鉢舍那所攝受慧<b>ｏ</b>平等平等<br>
				<br>
				能取義者<b>ｏ</b>謂內五色處<b>ｏ</b>若心<b>ｏ</b>意<b>ｏ</b>識及諸心法<br>
				<br>
				所取義者<b>ｏ</b>謂外六處<b>ｏ</b>又能取義<b>ｏ</b>亦所取義<br>
				<br>
				建立義者<b>ｏ</b>謂器世界<b>ｏ</b>於中可得建立一切諸有情界<b>ｏ</b>謂一村田<b>ｏ</b>若百村田<b>ｏ</b>若千村田<b>ｏ</b>若百千村田<b>ｏ</b>或一大地至海邊際<b>ｏ</b>此百<b>ｏ</b>此千<b>ｏ</b>若此百千<b>ｏ</b>或一贍部洲<b>ｏ</b>此百<b>ｏ</b>此千<b>ｏ</b>若此百千<b>ｏ</b>或一四大洲<b>ｏ</b>此百<b>ｏ</b>此千<b>ｏ</b>若此百千<b>ｏ</b>或一小千世界<b>ｏ</b>此百<b>ｏ</b>此千<b>ｏ</b>若此百千<b>ｏ</b>或一中千世界<b>ｏ</b>此百<b>ｏ</b>此千<b>ｏ</b>若此百千<b>ｏ</b>或一三千大千世界<b>ｏ</b>此百<b>ｏ</b>此千<b>ｏ</b>若此百千<b>ｏ</b>或此拘胝<b>ｏ</b>此百拘胝<b>ｏ</b>此千拘胝<b>ｏ</b>此百千拘胝<b>ｏ</b>或此無數<b>ｏ</b>此百無數<b>ｏ</b>此千無數<b>ｏ</b>此百千無數<b>ｏ</b>或三千大千世界無數<b>ｏ</b>百千微塵量等<b>ｏ</b>於十方面無量無數諸器世界<br>
				<br>
				受用義者<b>ｏ</b>謂我所說諸有情類<b>ｏ</b>為受用故<b>ｏ</b>攝受資具<br>
				<br>
				顛倒義者<b>ｏ</b>謂即於彼能取等義<b>ｏ</b>無常計常<b>ｏ</b>想倒<b>ｏ</b>心倒<b>ｏ</b>見倒<b>ｏ</b>苦計為樂<b>ｏ</b>不淨計淨<b>ｏ</b>無我計我<b>ｏ</b>想倒<b>ｏ</b>心倒<b>ｏ</b>見倒<br>
				<br>
				無倒義者<b>ｏ</b>與上相違<b>ｏ</b>能對治彼<b>ｏ</b>應知其相<br>
				<br>
				雜染義者<b>ｏ</b>謂三界中三種雜染<b>ｏ</b>一者<b>ｏ</b>煩惱雜染<b>ｏ</b>二者<b>ｏ</b>業雜染<b>ｏ</b>三者<b>ｏ</b>生雜染<br>
				<br>
				清淨義者<b>ｏ</b>謂即如是三種雜染<b>ｏ</b>所有離繫菩提分法<br>
				<br>
				善男子<b>ｏ</b>如是十種<b>ｏ</b>當知普攝一切諸義<br>
				<br>
				復次<b>ｏ</b>善男子<b>ｏ</b>彼諸菩薩<b>ｏ</b>由能了知五種義故<b>ｏ</b>名為知義<b>ｏ</b>何等五義<b>ｏ</b>一者<b>ｏ</b>遍知事<b>ｏ</b>二者<b>ｏ</b>遍知義<b>ｏ</b>三者<b>ｏ</b>遍知因<b>ｏ</b>四者<b>ｏ</b>得遍知果<b>ｏ</b>五者<b>ｏ</b>於此覺了<br>
				<br>
				善男子<b>ｏ</b>此中遍知事者<b>ｏ</b>當知即是一切所知<b>ｏ</b>謂或諸蘊<b>ｏ</b>或諸內處或諸外處<b>ｏ</b>如是一切<br>
				<br>
				遍知義者<b>ｏ</b>乃至所有品類差別所應知境<b>ｏ</b>謂世俗故<b>ｏ</b>或勝義故<b>ｏ</b>或功德故<b>ｏ</b>或過失故<b>ｏ</b>緣故<b>ｏ</b>世故<b>ｏ</b>或生<b>ｏ</b>或住<b>ｏ</b>或壞相故<b>ｏ</b>或如病等故<b>ｏ</b>或苦集等故<b>ｏ</b>或真如<b>ｏ</b>實際<b>ｏ</b>法界等故<b>ｏ</b>或廣略故<b>ｏ</b>或一向記故<b>ｏ</b>或分別記故<b>ｏ</b>或反問記故<b>ｏ</b>或置記故<b>ｏ</b>或隱密故<b>ｏ</b>或顯了故<b>ｏ</b>如是等類<b>ｏ</b>當知一切名遍知義<br>
				<br>
				言遍知因者<b>ｏ</b>當知即是能取前二菩提分法<b>ｏ</b>所謂念住或正斷等<br>
				<br>
				得遍知果者<b>ｏ</b>謂貪<b>ｏ</b>恚<b>ｏ</b>癡永斷毘奈耶<b>ｏ</b>及貪<b>ｏ</b>恚<b>ｏ</b>癡一切永斷諸沙門果<b>ｏ</b>及我所說聲聞<b>ｏ</b>如來若共不共世出世間所有功德<b>ｏ</b>於彼作證<br>
				<br>
				於此覺了者<b>ｏ</b>謂即於此作證法中<b>ｏ</b>諸解脫智<b>ｏ</b>廣為他說<b>ｏ</b>宣揚<b>ｏ</b>開示<br>
				<br>
				善男子<b>ｏ</b>如是五義<b>ｏ</b>當知普攝一切諸義<br>
				<br>
				復次<b>ｏ</b>善男子<b>ｏ</b>彼諸菩薩<b>ｏ</b>由能了知四種義故<b>ｏ</b>名為知義<b>ｏ</b>何等四義<b>ｏ</b>一者<b>ｏ</b>心執受義<b>ｏ</b>二者<b>ｏ</b>領納義<b>ｏ</b>三者<b>ｏ</b>了別義<b>ｏ</b>四者<b>ｏ</b>雜染清淨義<b>ｏ</b>善男子<b>ｏ</b>如是四義<b>ｏ</b>當知普攝一切諸義<br>
				<br>
				復次<b>ｏ</b>善男子<b>ｏ</b>彼諸菩薩<b>ｏ</b>由能了知三種義故<b>ｏ</b>名為知義<b>ｏ</b>何等三義<b>ｏ</b>一者<b>ｏ</b>文義<b>ｏ</b>二者<b>ｏ</b>義義<b>ｏ</b>三者<b>ｏ</b>界義<br>
				<br>
				善男子<b>ｏ</b>言文義者<b>ｏ</b>謂名身等<br>
				<br>
				義義當知復有十種<b>ｏ</b>一者<b>ｏ</b>真實相<b>ｏ</b>二者<b>ｏ</b>遍知相<b>ｏ</b>三者<b>ｏ</b>永斷相<b>ｏ</b>四者<b>ｏ</b>作證相<b>ｏ</b>五者<b>ｏ</b>修習相<b>ｏ</b>六者<b>ｏ</b>即彼真實相等品差別相<b>ｏ</b>七者<b>ｏ</b>所依能依相屬相<b>ｏ</b>八者<b>ｏ</b>即遍知等障礙法相<b>ｏ</b>九者<b>ｏ</b>即彼隨順法相<b>ｏ</b>十者<b>ｏ</b>不遍知等及遍知等過患功德相<br>
				<br>
				言界義者<b>ｏ</b>謂五種界<b>ｏ</b>一者<b>ｏ</b>器世界<b>ｏ</b>二者<b>ｏ</b>有情界<b>ｏ</b>三者<b>ｏ</b>法界<b>ｏ</b>四者<b>ｏ</b>所調伏界<b>ｏ</b>五者<b>ｏ</b>調伏方便界<br>
				<br>
				善男子<b>ｏ</b>如是五義<b>ｏ</b>當知普攝一切諸義<br>
				<br>
				慈氏菩薩復白佛言<b>ｏ</b>世尊<b>ｏ</b>若聞所成慧了知其義<b>ｏ</b>若思所成慧了知其義<b>ｏ</b>若奢摩他<b>ｏ</b>毘鉢舍那修所成慧了知其義<b>ｏ</b>此何差別<br>
				<br>
				佛告慈氏菩薩曰<b>ｏ</b>善男子<b>ｏ</b>聞所成慧<b>ｏ</b>依止於文<b>ｏ</b>但如其說<b>ｏ</b>未善意趣<b>ｏ</b>未現在前<b>ｏ</b>隨順解脫<b>ｏ</b>未能領受成解脫義<b>ｏ</b>思所成慧<b>ｏ</b>亦依於文<b>ｏ</b>不唯如說<b>ｏ</b>能善意趣<b>ｏ</b>未現在前<b>ｏ</b>轉順解脫<b>ｏ</b>未能領受成解脫義<b>ｏ</b>若諸菩薩修所成慧<b>ｏ</b>亦依於文亦不依文<b>ｏ</b>亦如其說亦不如說<b>ｏ</b>能善意趣<b>ｏ</b>所知事同分三摩地所行影像現前<b>ｏ</b>極順解脫<b>ｏ</b>已能領受成解脫義<b>ｏ</b>善男子<b>ｏ</b>是名三種知義差別<br>
				<br>
				慈氏菩薩復白佛言<b>ｏ</b>世尊<b>ｏ</b>修奢摩他<b>ｏ</b>毘鉢舍那諸菩薩眾<b>ｏ</b>知法知義<b>ｏ</b>云何為智<b>ｏ</b>云何為見<br>
				<br>
				佛告慈氏菩薩曰<b>ｏ</b>善男子<b>ｏ</b>我無量門宣說智<b>ｏ</b>見二種差別<b>ｏ</b>今當為汝略說其相<b>ｏ</b>若緣總法修奢摩他<b>ｏ</b>毘鉢舍那所有妙慧<b>ｏ</b>是名為智<b>ｏ</b>若緣別法修奢摩他<b>ｏ</b>毘鉢舍那所有妙慧<b>ｏ</b>是名為見<br>
				<br>
				慈氏菩薩復白佛言<b>ｏ</b>世尊<b>ｏ</b>修奢摩他<b>ｏ</b>毘鉢舍那諸菩薩眾由何<b>ｏ</b>作意何等<b>ｏ</b>云何除遣諸相<br>
				<br>
				佛告慈氏菩薩曰<b>ｏ</b>善男子<b>ｏ</b>由真如作意<b>ｏ</b>除遣法相及與義相<b>ｏ</b>若於其名及名自性無所得時<b>ｏ</b>亦不觀彼所依之相<b>ｏ</b>如是除遣<b>ｏ</b>如於其名<b>ｏ</b>於句<b>ｏ</b>於文<b>ｏ</b>於一切義<b>ｏ</b>當知亦爾<b>ｏ</b>乃至於界及界自性無所得時<b>ｏ</b>亦不觀彼所依之相<b>ｏ</b>如是除遣<br>
				<br>
				世尊<b>ｏ</b>諸所了知真如義相<b>ｏ</b>此真如相亦可遣不<br>
				<br>
				善男子<b>ｏ</b>於所了知真如義中<b>ｏ</b>都無有相<b>ｏ</b>亦無所得<b>ｏ</b>當何所遣<b>ｏ</b>善男子<b>ｏ</b>我說了知真如義時<b>ｏ</b>能伏一切法義之相<b>ｏ</b>非此了達餘所能伏<br>
				<br>
				世尊<b>ｏ</b>如世尊說<b>ｏ</b>濁水器喻<b>ｏ</b>不淨鏡喻<b>ｏ</b>撓泉池喻<b>ｏ</b>不任觀察自面影相<b>ｏ</b>若堪任者<b>ｏ</b>與上相違<b>ｏ</b>如是若有不善修心<b>ｏ</b>則不堪任如實觀察所有真如<b>ｏ</b>若善修心<b>ｏ</b>堪任觀察<b>ｏ</b>此說何等能觀察心<b>ｏ</b>依何真如而作是說<br>
				<br>
				善男子<b>ｏ</b>此說三種能觀察心<b>ｏ</b>謂聞所成能觀察心<b>ｏ</b>若思所成能觀察心<b>ｏ</b>若修所成能觀察心<b>ｏ</b>依了別真如作如是說<br>
				<br>
				世尊<b>ｏ</b>如是了知法義菩薩為遣諸相勤修加行<b>ｏ</b>有幾種相難可除遣<b>ｏ</b>誰能除遣<br>
				<br>
				善男子<b>ｏ</b>有十種相<b>ｏ</b>空能除遣<b>ｏ</b>何等為十<b>ｏ</b>一者<b>ｏ</b>了知法義故<b>ｏ</b>有種種文字相<b>ｏ</b>此由一切法空<b>ｏ</b>能正除遣<b>ｏ</b>二者<b>ｏ</b>了知安立真如義故<b>ｏ</b>有生<b>ｏ</b>滅<b>ｏ</b>住<b>ｏ</b>異性相續隨轉相<b>ｏ</b>此由相空及無先後空<b>ｏ</b>能正除遣<b>ｏ</b>三者<b>ｏ</b>了知能取義故<b>ｏ</b>有顧戀身相及我慢相<b>ｏ</b>此由內空及無所得空<b>ｏ</b>能正除遣<b>ｏ</b>四者<b>ｏ</b>了知所取義故<b>ｏ</b>有顧戀財相<b>ｏ</b>此由外空<b>ｏ</b>能正除遣<b>ｏ</b>五者<b>ｏ</b>了知受用義<b>ｏ</b>男女承事資具相應故<b>ｏ</b>有內安樂相<b>ｏ</b>外淨妙相<b>ｏ</b>此由內外空及本性空<b>ｏ</b>能正除遣<b>ｏ</b>六者<b>ｏ</b>了知建立義故<b>ｏ</b>有無量相<b>ｏ</b>此由大空<b>ｏ</b>能正除遣<b>ｏ</b>七者<b>ｏ</b>了知無色故<b>ｏ</b>有內寂靜解脫相<b>ｏ</b>此由有為空<b>ｏ</b>能正除遣<b>ｏ</b>八者<b>ｏ</b>了知相真如義故<b>ｏ</b>有補特伽羅無我相<b>ｏ</b>法無我相<b>ｏ</b>若唯識相及勝義相<b>ｏ</b>此由畢竟空<b>ｏ</b>無性空<b>ｏ</b>無性自性空及勝義空<b>ｏ</b>能正除遣<b>ｏ</b>九者<b>ｏ</b>由了知清淨真如義故<b>ｏ</b>有無為相<b>ｏ</b>無變異相<b>ｏ</b>此由無為空<b>ｏ</b>無變異空<b>ｏ</b>能正除遣<b>ｏ</b>十者<b>ｏ</b>即於彼相對治空性<b>ｏ</b>作意思惟故<b>ｏ</b>有空性相<b>ｏ</b>此由空空<b>ｏ</b>能正除遣<br>
				<br>
				世尊<b>ｏ</b>除遣如是十種相時<b>ｏ</b>除遣何等<b>ｏ</b>從何等相而得解脫<br>
				<br>
				善男子<b>ｏ</b>除遣三摩地所行影像相<b>ｏ</b>從雜染縛相而得解脫<b>ｏ</b>彼亦除遣<b>ｏ</b>善男子<b>ｏ</b>當知就勝說<b>ｏ</b>如是空治如是相<b>ｏ</b>非不一一治一切相<b>ｏ</b>譬如無明<b>ｏ</b>非不能生乃至老死諸雜染法<b>ｏ</b>就勝但說能生於行<b>ｏ</b>由是諸行親近緣故<b>ｏ</b>此中道理<b>ｏ</b>當知亦爾<br>
				<br>
				爾時<b>ｏ</b>慈氏菩薩復白佛言<b>ｏ</b>世尊<b>ｏ</b>此中何等空是總空性相<b>ｏ</b>若諸菩薩了知是已<b>ｏ</b>無有失壞於空性相<b>ｏ</b>離增上慢<br>
				<br>
				爾時<b>ｏ</b>世尊歎慈氏菩薩曰<b>ｏ</b>善哉<b>ｏ</b>善哉<b>ｏ</b>善男子<b>ｏ</b>汝今乃能請問如來如是深義<b>ｏ</b>令諸菩薩於空性相無有失壞<b>ｏ</b>何以故<b>ｏ</b>善男子<b>ｏ</b>若諸菩薩於空性相有失壞者<b>ｏ</b>便為失壞一切大乘<b>ｏ</b>是故汝應諦聽<b>ｏ</b>諦聽<b>ｏ</b>當為汝說總空性相<b>ｏ</b>善男子<b>ｏ</b>若於依他起相及圓成實相中<b>ｏ</b>一切品類雜染<b>ｏ</b>清淨遍計所執相<b>ｏ</b>畢竟遠離性<b>ｏ</b>及於此中都無所得<b>ｏ</b>如是名為於大乘中總空性相<br>
				<br>
				慈氏菩薩復白佛言<b>ｏ</b>世尊<b>ｏ</b>此奢摩他<b>ｏ</b>毘鉢舍那<b>ｏ</b>能攝幾種勝三摩地<br>
				<br>
				佛告慈氏菩薩曰<b>ｏ</b>善男子<b>ｏ</b>如我所說無量聲聞<b>ｏ</b>菩薩<b>ｏ</b>如來<b>ｏ</b>有無量種勝三摩地<b>ｏ</b>當知一切皆此所攝<br>
				<br>
				世尊<b>ｏ</b>此奢摩他<b>ｏ</b>毘鉢舍那以何為因<br>
				<br>
				善男子<b>ｏ</b>清淨尸羅<b>ｏ</b>清淨聞思所成正見<b>ｏ</b>以為其因<br>
				<br>
				世尊<b>ｏ</b>此奢摩他<b>ｏ</b>毘鉢舍那以何為果<br>
				<br>
				善男子<b>ｏ</b>善清淨戒<b>ｏ</b>清淨心<b>ｏ</b>善清淨慧<b>ｏ</b>以為其果<b>ｏ</b>復次<b>ｏ</b>善男子<b>ｏ</b>一切聲聞及如來等<b>ｏ</b>所有世間及出世間一切善法<b>ｏ</b>當知皆是此奢摩他<b>ｏ</b>毘鉢舍那所得之果<br>
				<br>
				世尊<b>ｏ</b>此奢摩他<b>ｏ</b>毘鉢舍那能作何業<br>
				<br>
				善男子<b>ｏ</b>此能解脫二縛為業<b>ｏ</b>所謂相縛及麁重縛<br>
				<br>
				世尊<b>ｏ</b>如佛所說五種繫中<b>ｏ</b>幾是奢摩他障<b>ｏ</b>幾是毘鉢舍那障<b>ｏ</b>幾是俱障<br>
				<br>
				善男子<b>ｏ</b>顧戀身財<b>ｏ</b>是奢摩他障<b>ｏ</b>於諸聖教不得隨欲<b>ｏ</b>是毘鉢舍那障<b>ｏ</b>樂相雜住<b>ｏ</b>於少喜足<b>ｏ</b>當知俱障<b>ｏ</b>由第一故<b>ｏ</b>不能造修<b>ｏ</b>由第二故<b>ｏ</b>所修加行不到究竟<br>
				<br>
				世尊<b>ｏ</b>於五蓋中<b>ｏ</b>幾是奢摩他障<b>ｏ</b>幾是毘鉢舍那障<b>ｏ</b>幾是俱障<br>
				<br>
				善男子<b>ｏ</b>掉舉<b>ｏ</b>惡作<b>ｏ</b>是奢摩他障<b>ｏ</b>惛沈<b>ｏ</b>睡眠<b>ｏ</b>疑<b>ｏ</b>是毘鉢舍那障<b>ｏ</b>貪欲<b>ｏ</b>瞋恚<b>ｏ</b>當知俱障<br>
				<br>
				世尊<b>ｏ</b>齊何名得奢摩他道圓滿清淨<br>
				<br>
				善男子<b>ｏ</b>乃至所有惛沈<b>ｏ</b>睡眠正善除遣<b>ｏ</b>齊是名得奢摩他道圓滿清淨<br>
				<br>
				世尊<b>ｏ</b>齊何名得毘鉢舍那道圓滿清淨<br>
				<br>
				善男子<b>ｏ</b>乃至所有掉舉<b>ｏ</b>惡作正善除遣<b>ｏ</b>齊是名得毘鉢舍那道圓滿清淨<br>
				<br>
				世尊<b>ｏ</b>若諸菩薩於奢摩他<b>ｏ</b>毘鉢舍那現在前時<b>ｏ</b>應知幾種心散動法<br>
				<br>
				善男子<b>ｏ</b>應知五種<b>ｏ</b>一者<b>ｏ</b>作意散動<b>ｏ</b>二者<b>ｏ</b>外心散動<b>ｏ</b>三者<b>ｏ</b>內心散動<b>ｏ</b>四者<b>ｏ</b>相散動<b>ｏ</b>五者<b>ｏ</b>麁重散動<b>ｏ</b>善男子<b>ｏ</b>若諸菩薩捨於大乘相應作意<b>ｏ</b>墮在聲聞<b>ｏ</b>獨覺相應諸作意中<b>ｏ</b>當知是名作意散動<b>ｏ</b>若於其外五種妙欲諸雜亂相<b>ｏ</b>所有尋思隨煩惱中<b>ｏ</b>及於其外所緣境中<b>ｏ</b>縱心流散<b>ｏ</b>當知是名外心散動<b>ｏ</b>若由惛沈及以睡眠<b>ｏ</b>或由沈沒<b>ｏ</b>或由愛味三摩鉢底<b>ｏ</b>或由隨一三摩鉢底諸隨煩惱之所染污<b>ｏ</b>當知是名內心散動<b>ｏ</b>若依外相<b>ｏ</b>於內等持所行諸相<b>ｏ</b>作意思惟<b>ｏ</b>名相散動<b>ｏ</b>若內作意為緣<b>ｏ</b>生起所有諸受<b>ｏ</b>由麁重身計我起慢<b>ｏ</b>當知是名麁重散動<br>
				<br>
				世尊<b>ｏ</b>此奢摩他<b>ｏ</b>毘鉢舍那<b>ｏ</b>從初菩薩地乃至如來地<b>ｏ</b>能對治何障<br>
				<br>
				善男子<b>ｏ</b>此奢摩他<b>ｏ</b>毘鉢舍那<b>ｏ</b>於初地中<b>ｏ</b>對治惡趣煩惱業生雜染障<b>ｏ</b>第二地中<b>ｏ</b>對治微細誤犯現行障<b>ｏ</b>第三地中<b>ｏ</b>對治欲貪障<b>ｏ</b>第四地中<b>ｏ</b>對治定愛及法愛障<b>ｏ</b>第五地中<b>ｏ</b>對治生死涅槃一向背趣障<b>ｏ</b>第六地中<b>ｏ</b>對治相多現行障<b>ｏ</b>第七地中<b>ｏ</b>對治細相現行障<b>ｏ</b>第八地中<b>ｏ</b>對治於無相作功用及於有相不得自在障<b>ｏ</b>第九地中<b>ｏ</b>對治於一切種善巧言辭不得自在障<b>ｏ</b>第十地中<b>ｏ</b>對治不得圓滿法身證得障<b>ｏ</b>善男子<b>ｏ</b>此奢摩他<b>ｏ</b>毘鉢舍那<b>ｏ</b>於如來地<b>ｏ</b>對治極微細最極微細煩惱障及所知障<b>ｏ</b>由能永害如是障故<b>ｏ</b>究竟證得無著無礙一切智見<b>ｏ</b>依於所作成滿所緣<b>ｏ</b>建立最極清淨法身<br>
				<br>
				慈氏菩薩復白佛言<b>ｏ</b>世尊<b>ｏ</b>云何菩薩依奢摩他<b>ｏ</b>毘鉢舍那勤修行故<b>ｏ</b>證得阿耨多羅三藐三菩提<br>
				<br>
				佛告慈氏菩薩曰<b>ｏ</b>善男子<b>ｏ</b>若諸菩薩已得奢摩他<b>ｏ</b>毘鉢舍那<b>ｏ</b>依七真如<b>ｏ</b>於如所聞所思法中<b>ｏ</b>由勝定心<b>ｏ</b>於善審定<b>ｏ</b>於善思量<b>ｏ</b>於善安立真如性中<b>ｏ</b>內正思惟<b>ｏ</b>彼於真如正思惟故<b>ｏ</b>心於一切細相現行尚能棄捨<b>ｏ</b>何況麁相<b>ｏ</b>善男子<b>ｏ</b>言細相者<b>ｏ</b>謂心所執受相<b>ｏ</b>或領納相<b>ｏ</b>或了別相<b>ｏ</b>或雜染清淨相<b>ｏ</b>或內相<b>ｏ</b>或外相<b>ｏ</b>或內外相<b>ｏ</b>或謂我當修行一切利有情相<b>ｏ</b>或正智相<b>ｏ</b>或真如相<b>ｏ</b>或苦集滅道相<b>ｏ</b>或有為相<b>ｏ</b>或無為相<b>ｏ</b>或有常相<b>ｏ</b>或無常相<b>ｏ</b>或苦有變異性相<b>ｏ</b>或苦無變異性相<b>ｏ</b>或有為異相相<b>ｏ</b>或有為同相相<b>ｏ</b>或知一切是一切已有一切相<b>ｏ</b>或補特伽羅無我相<b>ｏ</b>或法無我相<b>ｏ</b>於彼現行<b>ｏ</b>心能棄捨<br>
				<br>
				彼既多住如是行故<b>ｏ</b>於時時間<b>ｏ</b>從其一切繫蓋散動<b>ｏ</b>善修治心<b>ｏ</b>從是已後<b>ｏ</b>於七真如<b>ｏ</b>有七各別自內所證通達智生<b>ｏ</b>名為見道<b>ｏ</b>由得此故<b>ｏ</b>名入菩薩正性離生<b>ｏ</b>生如來家<b>ｏ</b>證得初地<b>ｏ</b>又能受用此地勝德<b>ｏ</b>彼於先時<b>ｏ</b>由得奢摩他<b>ｏ</b>毘鉢舍那故<b>ｏ</b>已得二種所緣<b>ｏ</b>謂有分別影像所緣<b>ｏ</b>及無分別影像所緣<b>ｏ</b>彼於今時得見道故<b>ｏ</b>更證得事邊際所緣<b>ｏ</b>復於後後一切地中<b>ｏ</b>進修修道<b>ｏ</b>即於如是三種所緣作意思惟<b>ｏ</b>譬如有人<b>ｏ</b>以其細楔出於麁楔<b>ｏ</b>如是菩薩<b>ｏ</b>依此以楔出楔方便<b>ｏ</b>遣內相故<b>ｏ</b>一切隨順雜染分相皆悉除遣<b>ｏ</b>相除遣故<b>ｏ</b>麁重亦遣<b>ｏ</b>永害一切相麁重故<b>ｏ</b>漸次於彼後後地中<b>ｏ</b>如煉金法陶煉其心<b>ｏ</b>乃至證得阿耨多羅三藐三菩提<b>ｏ</b>又得所作成滿所緣<br>
				<br>
				善男子<b>ｏ</b>如是菩薩於內止觀正修行故<b>ｏ</b>證得阿耨多羅三藐三菩提<br>
				<br>
				慈氏菩薩復白佛言<b>ｏ</b>世尊<b>ｏ</b>云何修行引發菩薩廣大威德<br>
				<br>
				善男子<b>ｏ</b>若諸菩薩善知六處<b>ｏ</b>便能引發菩薩所有廣大威德<b>ｏ</b>一者<b>ｏ</b>善知心生<b>ｏ</b>二者<b>ｏ</b>善知心住<b>ｏ</b>三者<b>ｏ</b>善知心出<b>ｏ</b>四者<b>ｏ</b>善知心增<b>ｏ</b>五者<b>ｏ</b>善知心減<b>ｏ</b>六者<b>ｏ</b>善知方便<br>
				<br>
				云何善知心生<b>ｏ</b>謂如實知十六行心生起差別<b>ｏ</b>是名善知心生<b>ｏ</b>十六行心生起差別者<b>ｏ</b>一者<b>ｏ</b>不可覺知堅住器識生<b>ｏ</b>謂阿陀那識<b>ｏ</b>二者<b>ｏ</b>種種行相所緣識生<b>ｏ</b>謂頓取一切色等境界分別意識<b>ｏ</b>及頓取內外境界覺受<b>ｏ</b>或頓於一念瞬息須臾<b>ｏ</b>現入多定<b>ｏ</b>見多佛土<b>ｏ</b>見多如來<b>ｏ</b>分別意識<b>ｏ</b>三者<b>ｏ</b>小相所緣識生<b>ｏ</b>謂欲界繫識<b>ｏ</b>四者<b>ｏ</b>大相所緣識生<b>ｏ</b>謂色界繫識<b>ｏ</b>五者<b>ｏ</b>無量相所緣識生<b>ｏ</b>謂空<b>ｏ</b>識<b>ｏ</b>無邊處繫識<b>ｏ</b>六者<b>ｏ</b>微細相所緣識生<b>ｏ</b>謂無所有處繫識<b>ｏ</b>七者<b>ｏ</b>邊際相所緣識生<b>ｏ</b>謂非想非非想處繫識<b>ｏ</b>八者<b>ｏ</b>無相識生<b>ｏ</b>謂出世識及緣滅識<b>ｏ</b>九者<b>ｏ</b>苦俱行識生<b>ｏ</b>謂地獄識<b>ｏ</b>十者<b>ｏ</b>雜受俱行識生<b>ｏ</b>謂欲行識<b>ｏ</b>十一<b>ｏ</b>喜俱行識生<b>ｏ</b>謂初二靜慮識<b>ｏ</b>十二<b>ｏ</b>樂俱行識生<b>ｏ</b>謂第三靜慮識<b>ｏ</b>十三<b>ｏ</b>不苦不樂俱行識生<b>ｏ</b>謂從第四靜慮乃至非想非非想處識<b>ｏ</b>十四<b>ｏ</b>染污俱行識生<b>ｏ</b>謂諸煩惱及隨煩惱相應識<b>ｏ</b>十五<b>ｏ</b>善俱行識生<b>ｏ</b>謂信等相應識<b>ｏ</b>十六<b>ｏ</b>無記俱行識生<b>ｏ</b>謂彼俱不相應識<br>
				<br>
				云何善知心住<b>ｏ</b>謂如實知了別真如<br>
				<br>
				云何善知心出<b>ｏ</b>謂如實知出二種縛<b>ｏ</b>所謂相縛及麁重縛<b>ｏ</b>此能善知<b>ｏ</b>應令其心從如是出<br>
				<br>
				云何善知心增<b>ｏ</b>謂如實知能治相縛<b>ｏ</b>麁重縛心<b>ｏ</b>彼增長時<b>ｏ</b>彼積集時<b>ｏ</b>亦得增長<b>ｏ</b>亦得積集<b>ｏ</b>名善知增<br>
				<br>
				云何善知心減<b>ｏ</b>謂如實知彼所對治相<b>ｏ</b>及麁重所雜染心<b>ｏ</b>彼衰退時<b>ｏ</b>彼損減時<b>ｏ</b>此亦衰退<b>ｏ</b>此亦損減<b>ｏ</b>名善知減<br>
				<br>
				云何善知方便<b>ｏ</b>謂如實知解脫<b>ｏ</b>勝處<b>ｏ</b>及與遍處<b>ｏ</b>或修或遣<br>
				<br>
				善男子<b>ｏ</b>如是菩薩<b>ｏ</b>於諸菩薩廣大威德<b>ｏ</b>或已引發<b>ｏ</b>或當引發<b>ｏ</b>或現引發<br>
				<br>
				慈氏菩薩復白佛言<b>ｏ</b>世尊<b>ｏ</b>如世尊說<b>ｏ</b>於無餘依涅槃界中<b>ｏ</b>一切諸受無餘永滅<b>ｏ</b>何等諸受於此永滅<br>
				<br>
				善男子<b>ｏ</b>以要言之<b>ｏ</b>有二種受無餘永滅<b>ｏ</b>何等為二<b>ｏ</b>一者<b>ｏ</b>所依麁重受<b>ｏ</b>二者<b>ｏ</b>彼果境界受<b>ｏ</b>所依麁重受<b>ｏ</b>當知有四種<b>ｏ</b>一者<b>ｏ</b>有色所依受<b>ｏ</b>二者<b>ｏ</b>無色所依受<b>ｏ</b>三者<b>ｏ</b>果已成滿麁重受<b>ｏ</b>四者<b>ｏ</b>果未成滿麁重受<b>ｏ</b>果已成滿受者<b>ｏ</b>謂現在受<b>ｏ</b>果未成滿受者<b>ｏ</b>謂未來因受<b>ｏ</b>彼果境界受<b>ｏ</b>亦有四種<b>ｏ</b>一者<b>ｏ</b>依持受<b>ｏ</b>二者<b>ｏ</b>資具受<b>ｏ</b>三者<b>ｏ</b>受用受<b>ｏ</b>四者<b>ｏ</b>顧戀受<b>ｏ</b>於有餘依涅槃界中<b>ｏ</b>果未成滿受一切已滅<b>ｏ</b>領彼對治明觸生受<b>ｏ</b>領受共有<b>ｏ</b>或復彼果已成滿受<b>ｏ</b>又二種受<b>ｏ</b>一切已滅<b>ｏ</b>唯現領受<b>ｏ</b>明觸生受<b>ｏ</b>於無餘依涅槃界中般涅槃時<b>ｏ</b>此亦永滅<b>ｏ</b>是故說言於無餘依涅槃界中<b>ｏ</b>一切諸受無餘永滅<br>
				<br>
				爾時<b>ｏ</b>世尊說是語已<b>ｏ</b>復告慈氏菩薩曰<b>ｏ</b>善哉<b>ｏ</b>善哉<b>ｏ</b>善男子<b>ｏ</b>汝今善能依止圓滿最極清淨妙瑜伽道<b>ｏ</b>請問如來<b>ｏ</b>汝於瑜伽<b>ｏ</b>已得決定<b>ｏ</b>最極善巧<b>ｏ</b>吾已為汝宣說圓滿最極清淨妙瑜伽道<b>ｏ</b>所有一切過去<b>ｏ</b>未來正等覺者<b>ｏ</b>已說<b>ｏ</b>當說皆亦如是<b>ｏ</b>諸善男子<b>ｏ</b>若善女人<b>ｏ</b>皆應依此勇猛精進<b>ｏ</b>當正修學<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				於法假立瑜伽中　若行放逸失大義<br>
				依止此法及瑜伽　若正修行得大覺<br>
				見有所得求免離　若謂此見為得法<br>
				慈氏彼去瑜伽遠　譬如大地與虛空<br>
				利生堅固而不作　悟已勤修利有情<br>
				智者作此窮劫量　便得最上離染喜<br>
				若人為欲而說法　彼名捨欲還取欲<br>
				愚癡得法無價寶　反更遊行而乞匃<br>
				於諍諠雜戲論著　應捨發起上精進<br>
				為度諸天及世間　於此瑜伽汝當學<br>
				<br>
				爾時<b>ｏ</b>慈氏菩薩復白佛言<b>ｏ</b>世尊<b>ｏ</b>於是解深密法門中<b>ｏ</b>當何名此教<b>ｏ</b>我當云何奉持<br>
				<br>
				佛告慈氏菩薩曰<b>ｏ</b>善男子<b>ｏ</b>此名瑜伽了義之教<b>ｏ</b>於此瑜伽了義之教汝當奉持<br>
				<br>
				說此瑜伽了義教時<b>ｏ</b>於大會中<b>ｏ</b>有六百千眾生<b>ｏ</b>發阿耨多羅三藐三菩提心<b>ｏ</b>三百千聲聞<b>ｏ</b>遠塵離垢<b>ｏ</b>於諸法中<b>ｏ</b>得法眼淨<b>ｏ</b>一百五十千聲聞<b>ｏ</b>諸漏永盡<b>ｏ</b>心得解脫<b>ｏ</b>七十五千菩薩<b>ｏ</b>獲得廣大瑜伽作意
			</p>
		</section>
		<hr>
		<section>
			<h3>地波羅蜜多品第七</h3>
			<p>
				爾時<b>ｏ</b>觀自在菩薩白佛言<b>ｏ</b>世尊<b>ｏ</b>如佛所說菩薩十地<b>ｏ</b>所謂極喜地<b>ｏ</b>離垢地<b>ｏ</b>發光地<b>ｏ</b>焰慧地<b>ｏ</b>極難勝地<b>ｏ</b>現前地<b>ｏ</b>遠行地<b>ｏ</b>不動地<b>ｏ</b>善慧地<b>ｏ</b>法雲地<b>ｏ</b>復說佛地為第十一<b>ｏ</b>如是諸地<b>ｏ</b>幾種清淨<b>ｏ</b>幾分所攝<br>
				<br>
				爾時<b>ｏ</b>世尊告觀自在菩薩曰<b>ｏ</b>善男子<b>ｏ</b>當知諸地四種清淨<b>ｏ</b>十一分攝<br>
				<br>
				云何名為四種清淨能攝諸地<b>ｏ</b>謂增上意樂清淨攝於初地<b>ｏ</b>增上戒清淨攝第二地<b>ｏ</b>增上心清淨攝第三地<b>ｏ</b>增上慧清淨於後後地轉勝妙故<b>ｏ</b>當知能攝從第四地乃至佛地<b>ｏ</b>善男子<b>ｏ</b>當知如是四種清淨普攝諸地<br>
				<br>
				云何名為十一種分能攝諸地<b>ｏ</b>謂諸菩薩先於勝解行地<b>ｏ</b>依十法行<b>ｏ</b>極善修習勝解忍故<b>ｏ</b>超過彼地<b>ｏ</b>證入菩薩正性離生<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能於微細毀犯誤現行中正知而行<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能得世間圓滿<b>ｏ</b>等持<b>ｏ</b>等至及圓滿聞持陀羅尼<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能令隨所獲得菩提分法<b>ｏ</b>多修習住<b>ｏ</b>心未能捨諸等至愛及與法愛<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能於諸諦道理如實觀察<b>ｏ</b>又未能於生死涅槃棄捨一向背趣作意<b>ｏ</b>又未能修方便所攝菩提分法<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能於生死流轉如實觀察<b>ｏ</b>又由於彼多生厭故<b>ｏ</b>未能多住無相作意<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能令無相作意<b>ｏ</b>無缺<b>ｏ</b>無間<b>ｏ</b>多修習住<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能於無相住中捨離功用<b>ｏ</b>又未能得於相自在<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能於異名眾相<b>ｏ</b>訓詞差別<b>ｏ</b>一切品類宣說法中<b>ｏ</b>得大自在<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能得圓滿法身現前證受<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>彼諸菩薩由是因緣<b>ｏ</b>此分圓滿<b>ｏ</b>而未能得遍於一切所知境界無著<b>ｏ</b>無礙<b>ｏ</b>妙智<b>ｏ</b>妙見<b>ｏ</b>由是因緣<b>ｏ</b>於此分中猶未圓滿<b>ｏ</b>為令此分得圓滿故<b>ｏ</b>精勤修習便能證得<b>ｏ</b>由是因緣<b>ｏ</b>此分圓滿<b>ｏ</b>此分滿故<b>ｏ</b>於一切分皆得圓滿<b>ｏ</b>善男子<b>ｏ</b>當知如是十一種分普攝諸地<br>
				<br>
				觀自在菩薩復白佛言<b>ｏ</b>世尊<b>ｏ</b>何緣最初名極喜地<b>ｏ</b>乃至何緣說名佛地<br>
				<br>
				佛告觀自在菩薩曰<b>ｏ</b>善男子<b>ｏ</b>成就大義<b>ｏ</b>得未曾得出世間心<b>ｏ</b>生大歡喜<b>ｏ</b>是故最初名極喜地<b>ｏ</b>遠離一切微細犯戒<b>ｏ</b>是故第二名離垢地<b>ｏ</b>由彼所得三摩地及聞持陀羅尼<b>ｏ</b>能為無量智光依止<b>ｏ</b>是故第三名發光地<b>ｏ</b>由彼所得菩提分法<b>ｏ</b>燒諸煩惱<b>ｏ</b>智如火焰<b>ｏ</b>是故第四名焰慧地<b>ｏ</b>由即於彼菩提分法<b>ｏ</b>方便修習最極艱難<b>ｏ</b>方得自在<b>ｏ</b>是故第五名極難勝地<b>ｏ</b>現前觀察諸行流轉<b>ｏ</b>又於無相多修作意方現在前<b>ｏ</b>是故第六名現前地<b>ｏ</b>能遠證入無缺無間無相作意<b>ｏ</b>與清淨地共相隣接<b>ｏ</b>是故第七名遠行地<b>ｏ</b>由於無相得無功用<b>ｏ</b>於諸相中不為現行煩惱所動<b>ｏ</b>是故第八名不動地<b>ｏ</b>於一切種說法自在<b>ｏ</b>獲得無罪廣大智慧<b>ｏ</b>是故第九名善慧地<b>ｏ</b>麁重之身<b>ｏ</b>廣如虛空<b>ｏ</b>法身圓滿<b>ｏ</b>譬如大雲<b>ｏ</b>皆能遍覆<b>ｏ</b>是故第十名法雲地<b>ｏ</b>永斷最極微細煩惱及所知障<b>ｏ</b>無著無礙<b>ｏ</b>於一切種所知境界<b>ｏ</b>現正等覺<b>ｏ</b>故第十一說名佛地<br>
				<br>
				觀自在菩薩復白佛言<b>ｏ</b>於此諸地有幾愚癡<b>ｏ</b>有幾麁重為所對治<br>
				<br>
				佛告觀自在菩薩曰<b>ｏ</b>善男子<b>ｏ</b>此諸地中有二十二種愚癡<b>ｏ</b>十一種麁重為所對治<b>ｏ</b>謂於初地有二愚癡<b>ｏ</b>一者<b>ｏ</b>執著補特伽羅及法愚癡<b>ｏ</b>二者<b>ｏ</b>惡趣雜染愚癡<b>ｏ</b>及彼麁重為所對治<b>ｏ</b>於第二地有二愚癡<b>ｏ</b>一者<b>ｏ</b>微細誤犯愚癡<b>ｏ</b>二者<b>ｏ</b>種種業趣愚癡<b>ｏ</b>及彼麁重為所對治<b>ｏ</b>於第三地有二愚癡<b>ｏ</b>一者<b>ｏ</b>欲貪愚癡<b>ｏ</b>二者<b>ｏ</b>圓滿聞持陀羅尼愚癡<b>ｏ</b>及彼麁重為所對治<b>ｏ</b>於第四地有二愚癡<b>ｏ</b>一者<b>ｏ</b>等至愛愚癡<b>ｏ</b>二者<b>ｏ</b>法愛愚癡<b>ｏ</b>及彼麁重為所對治<b>ｏ</b>於第五地有二愚癡<b>ｏ</b>一者<b>ｏ</b>一向作意棄背生死愚癡<b>ｏ</b>二者<b>ｏ</b>一向作意趣向涅槃愚癡<b>ｏ</b>及彼麁重為所對治<b>ｏ</b>於第六地有二愚癡<b>ｏ</b>一者<b>ｏ</b>現前觀察諸行流轉愚癡<b>ｏ</b>二者<b>ｏ</b>相多現行愚癡<b>ｏ</b>及彼麁重為所對治<b>ｏ</b>於第七地有二愚癡<b>ｏ</b>一者<b>ｏ</b>微細相現行愚癡<b>ｏ</b>二者一向無相作意方便愚癡<b>ｏ</b>及彼麁重為所對治<b>ｏ</b>於第八地有二愚癡<b>ｏ</b>一者<b>ｏ</b>於無相作功用愚癡<b>ｏ</b>二者<b>ｏ</b>於相自在愚癡<b>ｏ</b>及彼麁重為所對治<b>ｏ</b>於第九地有二愚癡<b>ｏ</b>一者<b>ｏ</b>於無量說法<b>ｏ</b>無量法句文字<b>ｏ</b>後後慧辯陀羅尼自在愚癡<b>ｏ</b>二者辯才自在愚癡<b>ｏ</b>及彼麁重為所對治<b>ｏ</b>於第十地有二愚癡<b>ｏ</b>一者<b>ｏ</b>大神通愚癡<b>ｏ</b>二者<b>ｏ</b>悟入微細祕密愚癡<b>ｏ</b>及彼麁重為所對治<b>ｏ</b>於如來地有二愚癡<b>ｏ</b>一者<b>ｏ</b>於一切所知境界極微細著愚癡<b>ｏ</b>二者<b>ｏ</b>極微細礙愚癡<b>ｏ</b>及彼麁重為所對治<br>
				<br>
				善男子<b>ｏ</b>由此二十二種愚癡及十一種麁重故<b>ｏ</b>安立諸地<b>ｏ</b>而阿耨多羅三藐三菩提離彼繫縛<br>
				<br>
				觀自在菩薩復白佛言<b>ｏ</b>世尊<b>ｏ</b>阿耨多羅三藐三菩提甚奇希有<b>ｏ</b>乃至成就大利大果<b>ｏ</b>令諸菩薩能破如是大愚癡羅網<b>ｏ</b>能越如是大麁重稠林<b>ｏ</b>現前證得阿耨多羅三藐三菩提<br>
				<br>
				觀自在菩薩復白佛言<b>ｏ</b>世尊<b>ｏ</b>如是諸地<b>ｏ</b>幾種殊勝之所安立<br>
				<br>
				佛告觀自在菩薩曰<b>ｏ</b>善男子<b>ｏ</b>略有八種<b>ｏ</b>一者<b>ｏ</b>增上意樂清淨<b>ｏ</b>二者<b>ｏ</b>心清淨<b>ｏ</b>三者<b>ｏ</b>悲清淨<b>ｏ</b>四者<b>ｏ</b>到彼岸清淨<b>ｏ</b>五者<b>ｏ</b>見佛供養承事清淨<b>ｏ</b>六者<b>ｏ</b>成熟有情清淨<b>ｏ</b>七者<b>ｏ</b>生清淨<b>ｏ</b>八者<b>ｏ</b>威德清淨<br>
				<br>
				善男子<b>ｏ</b>於初地中<b>ｏ</b>所有增上意樂清淨<b>ｏ</b>乃至威德清淨<b>ｏ</b>後後諸地乃至佛地<b>ｏ</b>所有增上意樂清淨<b>ｏ</b>乃至威德清淨<b>ｏ</b>當知彼諸清淨展轉增勝<b>ｏ</b>唯於佛地除生清淨<b>ｏ</b>又初地中所有功德<b>ｏ</b>於上諸地平等皆有<b>ｏ</b>當知自地功德殊勝<b>ｏ</b>一切菩薩十地功德皆是有上<b>ｏ</b>佛地功德當知無上<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故說菩薩生<b>ｏ</b>於諸有生最為殊勝<br>
				<br>
				佛告觀自在菩薩曰<b>ｏ</b>善男子<b>ｏ</b>四因緣故<b>ｏ</b>一者<b>ｏ</b>極淨善根所集起故<b>ｏ</b>二者<b>ｏ</b>故意思擇力所取故<b>ｏ</b>三者<b>ｏ</b>悲愍濟度諸眾生故<b>ｏ</b>四者<b>ｏ</b>自能無染除他染故<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故說諸菩薩行廣大願<b>ｏ</b>妙願<b>ｏ</b>勝願<br>
				<br>
				佛告觀自在菩薩曰<b>ｏ</b>善男子<b>ｏ</b>四因緣故<b>ｏ</b>謂諸菩薩<b>ｏ</b>能善了知涅槃樂住<b>ｏ</b>堪能速證<b>ｏ</b>而復棄捨速證樂住<b>ｏ</b>無緣無待發大願心<b>ｏ</b>為欲利益諸有情故<b>ｏ</b>處多種種長時大苦<b>ｏ</b>是故我說彼諸菩薩行廣大願<b>ｏ</b>妙願<b>ｏ</b>勝願<br>
				<br>
				觀自在菩薩復白佛言<b>ｏ</b>世尊<b>ｏ</b>是諸菩薩凡有幾種所應學事<br>
				<br>
				佛告觀自在菩薩曰<b>ｏ</b>善男子<b>ｏ</b>菩薩學事略有六種<b>ｏ</b>所謂布施<b>ｏ</b>持戒<b>ｏ</b>忍辱<b>ｏ</b>精進<b>ｏ</b>靜慮<b>ｏ</b>慧到彼岸<br>
				<br>
				觀自在菩薩復白佛言<b>ｏ</b>世尊<b>ｏ</b>如是六種所應學事<b>ｏ</b>幾是增上戒學所攝<b>ｏ</b>幾是增上心學所攝<b>ｏ</b>幾是增上慧學所攝<br>
				<br>
				佛告觀自在菩薩曰<b>ｏ</b>善男子<b>ｏ</b>當知初三<b>ｏ</b>但是增上戒學所攝<b>ｏ</b>靜慮一種<b>ｏ</b>但是增上心學所攝<b>ｏ</b>慧是增上慧學所攝<b>ｏ</b>我說精進遍於一切<br>
				<br>
				觀自在菩薩復白佛言<b>ｏ</b>世尊<b>ｏ</b>如是六種所應學事<b>ｏ</b>幾是福德資糧所攝<b>ｏ</b>幾是智慧資糧所攝<br>
				<br>
				佛告觀自在菩薩曰<b>ｏ</b>善男子<b>ｏ</b>若增上戒學所攝者<b>ｏ</b>是名福德資糧所攝<b>ｏ</b>若增上慧學所攝者<b>ｏ</b>是名智慧資糧所攝<b>ｏ</b>我說精進<b>ｏ</b>靜慮二種遍於一切<br>
				<br>
				觀自在菩薩復白佛言<b>ｏ</b>世尊<b>ｏ</b>於此六種所學事中<b>ｏ</b>菩薩云何應當修學<br>
				<br>
				佛告觀自在菩薩曰<b>ｏ</b>善男子<b>ｏ</b>由五種相應當修學<b>ｏ</b>一者<b>ｏ</b>最初於菩薩藏波羅蜜多相應微妙正法教中<b>ｏ</b>猛利信解<b>ｏ</b>二者<b>ｏ</b>次於十種法行<b>ｏ</b>以聞<b>ｏ</b>思<b>ｏ</b>修所成妙智<b>ｏ</b>精進修行<b>ｏ</b>三者<b>ｏ</b>隨護菩提之心<b>ｏ</b>四者<b>ｏ</b>親近真善知識<b>ｏ</b>五者<b>ｏ</b>無間勤修善品<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故<b>ｏ</b>施設如是所應學事<b>ｏ</b>但有六數<br>
				<br>
				佛告觀自在菩薩曰<b>ｏ</b>善男子<b>ｏ</b>二因緣故<b>ｏ</b>一者<b>ｏ</b>饒益諸有情故<b>ｏ</b>二者<b>ｏ</b>對治諸煩惱故<b>ｏ</b>當知前三饒益有情<b>ｏ</b>後三對治一切煩惱<b>ｏ</b>前三饒益諸有情者<b>ｏ</b>謂諸菩薩由布施故<b>ｏ</b>攝受資具饒益有情<b>ｏ</b>由持戒故<b>ｏ</b>不行損害逼迫惱亂<b>ｏ</b>饒益有情<b>ｏ</b>由忍辱故<b>ｏ</b>於彼損害逼迫惱亂堪能忍受<b>ｏ</b>饒益有情<b>ｏ</b>後三對治諸煩惱者<b>ｏ</b>謂諸菩薩由精進故<b>ｏ</b>雖未永伏一切煩惱<b>ｏ</b>亦未永害一切隨眠<b>ｏ</b>而能勇猛修諸善品<b>ｏ</b>彼諸煩惱不能傾動善品加行<b>ｏ</b>由靜慮故<b>ｏ</b>永伏煩惱<b>ｏ</b>由般若故<b>ｏ</b>永害隨眠<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故<b>ｏ</b>施設所餘波羅蜜多<b>ｏ</b>但有四數<br>
				<br>
				佛告觀自在菩薩曰<b>ｏ</b>善男子<b>ｏ</b>由前六種波羅蜜多為助伴故<b>ｏ</b>謂諸菩薩<b>ｏ</b>於前三種波羅蜜多所攝有情<b>ｏ</b>以諸攝事<b>ｏ</b>方便善巧而攝受之<b>ｏ</b>安置善品<b>ｏ</b>是故我說方便善巧波羅蜜多與前三種而為助伴<b>ｏ</b>若諸菩薩<b>ｏ</b>於現法中煩惱多故<b>ｏ</b>於修無間無有堪能<b>ｏ</b>羸劣意樂故<b>ｏ</b>下界勝解故<b>ｏ</b>於內心住無有堪能<b>ｏ</b>於菩薩藏不能聞緣善修習故<b>ｏ</b>所有靜慮<b>ｏ</b>不能引發出世間慧<b>ｏ</b>彼便攝受少分狹劣福德資糧<b>ｏ</b>為未來世煩惱輕微<b>ｏ</b>心生正願<b>ｏ</b>如是名願波羅蜜多<b>ｏ</b>由此願故<b>ｏ</b>煩惱微薄<b>ｏ</b>能修精進<b>ｏ</b>是故我說願波羅蜜多與精進波羅蜜多而為助伴<b>ｏ</b>若諸菩薩<b>ｏ</b>親近善士<b>ｏ</b>聽聞正法<b>ｏ</b>如理作意為因緣故<b>ｏ</b>轉劣意樂成勝意樂<b>ｏ</b>亦能獲得上界勝解<b>ｏ</b>如是名力波羅蜜多<b>ｏ</b>由此力故<b>ｏ</b>於內心住有所堪能<b>ｏ</b>是故我說力波羅蜜多與靜慮波羅蜜多而為助伴<b>ｏ</b>若諸菩薩<b>ｏ</b>於菩薩藏<b>ｏ</b>已能聞緣善修習故<b>ｏ</b>能發靜慮<b>ｏ</b>如是名智波羅蜜多<b>ｏ</b>由此智故<b>ｏ</b>堪能引發出世間慧<b>ｏ</b>是故我說智波羅蜜多與慧波羅蜜多而為助伴<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故<b>ｏ</b>宣說六種波羅蜜多如是次第<br>
				<br>
				佛告觀自在菩薩曰<b>ｏ</b>善男子<b>ｏ</b>能為後後引發依故<b>ｏ</b>謂諸菩薩<b>ｏ</b>若於身財無所顧悋<b>ｏ</b>便能受持清淨禁戒<b>ｏ</b>為護禁戒<b>ｏ</b>便修忍辱<b>ｏ</b>修忍辱已<b>ｏ</b>能發精進<b>ｏ</b>發精進已<b>ｏ</b>能辦靜慮<b>ｏ</b>具靜慮已<b>ｏ</b>便能獲得出世間慧<b>ｏ</b>是故我說波羅蜜多如是次第<br>
				<br>
				觀自在菩薩復白佛言<b>ｏ</b>世尊<b>ｏ</b>如是六種波羅蜜多<b>ｏ</b>各有幾種品類差別<br>
				<br>
				佛告觀自在菩薩曰<b>ｏ</b>善男子<b>ｏ</b>各有三種<b>ｏ</b>施三種者<b>ｏ</b>一者<b>ｏ</b>法施<b>ｏ</b>二者<b>ｏ</b>財施<b>ｏ</b>三者<b>ｏ</b>無畏施<b>ｏ</b>戒三種者<b>ｏ</b>一者<b>ｏ</b>轉捨不善戒<b>ｏ</b>二者<b>ｏ</b>轉生善戒<b>ｏ</b>三者<b>ｏ</b>轉生饒益有情戒<b>ｏ</b>忍三種者<b>ｏ</b>一者<b>ｏ</b>耐怨害忍<b>ｏ</b>二者<b>ｏ</b>安受苦忍<b>ｏ</b>三者<b>ｏ</b>諦察法忍<b>ｏ</b>精進三種者<b>ｏ</b>一者<b>ｏ</b>被甲精進<b>ｏ</b>二者<b>ｏ</b>轉生善法加行精進<b>ｏ</b>三者<b>ｏ</b>饒益有情加行精進<b>ｏ</b>靜慮三種者<b>ｏ</b>一者<b>ｏ</b>無分別寂靜極寂靜無罪故<b>ｏ</b>對治煩惱眾苦樂住靜慮<b>ｏ</b>二者<b>ｏ</b>引發功德靜慮<b>ｏ</b>三者<b>ｏ</b>引發饒益有情靜慮<b>ｏ</b>慧三種者<b>ｏ</b>一者<b>ｏ</b>緣世俗諦慧<b>ｏ</b>二者<b>ｏ</b>緣勝義諦慧<b>ｏ</b>三者<b>ｏ</b>緣饒益有情慧<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故<b>ｏ</b>波羅蜜多說名波羅蜜多<br>
				<br>
				佛告觀自在菩薩曰<b>ｏ</b>善男子<b>ｏ</b>五因緣故<b>ｏ</b>一者<b>ｏ</b>無染著故<b>ｏ</b>二者<b>ｏ</b>無顧戀故<b>ｏ</b>三者<b>ｏ</b>無罪過故<b>ｏ</b>四者<b>ｏ</b>無分別故<b>ｏ</b>五者<b>ｏ</b>正迴向故<b>ｏ</b>無染著者<b>ｏ</b>謂不染著波羅蜜多諸相違事<b>ｏ</b>無顧戀者<b>ｏ</b>謂於一切波羅蜜多諸果異熟及報恩中心無繫縛<b>ｏ</b>無罪過者<b>ｏ</b>謂於如是波羅蜜多無間雜染法<b>ｏ</b>離非方便行<b>ｏ</b>無分別者<b>ｏ</b>謂於如是波羅蜜多<b>ｏ</b>不如言詞執著自相<b>ｏ</b>正迴向者<b>ｏ</b>謂以如是所作所集波羅蜜多<b>ｏ</b>迴求無上大菩提果<br>
				<br>
				世尊<b>ｏ</b>何等名為波羅蜜多諸相違事<br>
				<br>
				善男子<b>ｏ</b>當知此事略有六種<b>ｏ</b>一者<b>ｏ</b>於喜樂欲財富自在諸欲樂中<b>ｏ</b>深見功德及與勝利<b>ｏ</b>二者<b>ｏ</b>於隨所樂縱身<b>ｏ</b>語<b>ｏ</b>意而現行中<b>ｏ</b>深見功德及與勝利<b>ｏ</b>三者<b>ｏ</b>於他輕蔑不堪忍中<b>ｏ</b>深見功德及與勝利<b>ｏ</b>四者<b>ｏ</b>於不勤修著欲樂中<b>ｏ</b>深見功德及與勝利<b>ｏ</b>五者<b>ｏ</b>於處憒鬧世雜亂行<b>ｏ</b>深見功德及與勝利<b>ｏ</b>六者<b>ｏ</b>於見<b>ｏ</b>聞<b>ｏ</b>覺<b>ｏ</b>知<b>ｏ</b>言說戲論<b>ｏ</b>深見功德及與勝利<br>
				<br>
				世尊<b>ｏ</b>如是一切波羅蜜多何果異熟<br>
				<br>
				善男子<b>ｏ</b>當知此亦略有六種<b>ｏ</b>一者<b>ｏ</b>得大財富<b>ｏ</b>二者<b>ｏ</b>往生善趣<b>ｏ</b>三者<b>ｏ</b>無怨無壞多諸喜樂<b>ｏ</b>四者<b>ｏ</b>為眾生主<b>ｏ</b>五者<b>ｏ</b>身無惱害<b>ｏ</b>六者<b>ｏ</b>有大宗葉<br>
				<br>
				世尊<b>ｏ</b>何等名為波羅蜜多間雜染法<br>
				<br>
				善男子<b>ｏ</b>當知略由四種加行<b>ｏ</b>一者<b>ｏ</b>無悲加行故<b>ｏ</b>二者<b>ｏ</b>不如理加行故<b>ｏ</b>三者<b>ｏ</b>不常加行故<b>ｏ</b>四者<b>ｏ</b>不慇重加行故<b>ｏ</b>不如理加行者<b>ｏ</b>謂修行餘波羅蜜多時<b>ｏ</b>於餘波羅蜜多遠離失壞<br>
				<br>
				世尊<b>ｏ</b>何等名為非方便行<br>
				<br>
				善男子<b>ｏ</b>若諸菩薩以波羅蜜多饒益眾生時<b>ｏ</b>但攝財物饒益眾生便為喜足<b>ｏ</b>而不令其出不善處安置善處<b>ｏ</b>如是名為非方便行<b>ｏ</b>何以故<b>ｏ</b>善男子<b>ｏ</b>非於眾生唯作此事名實饒益<b>ｏ</b>譬如糞穢若多若少<b>ｏ</b>終無有能令成香潔<b>ｏ</b>如是眾生由行苦故<b>ｏ</b>其性是苦<b>ｏ</b>無有方便<b>ｏ</b>但以財物暫相饒益<b>ｏ</b>可令成樂<b>ｏ</b>唯有安處妙善法中<b>ｏ</b>方可得名第一饒益<br>
				<br>
				觀自在菩薩復白佛言<b>ｏ</b>世尊<b>ｏ</b>如是一切波羅蜜多有幾清淨<br>
				<br>
				佛告觀自在菩薩曰<b>ｏ</b>善男子<b>ｏ</b>我終不說波羅蜜多<b>ｏ</b>除上五相有餘清淨<b>ｏ</b>然我即依如是諸事總別<b>ｏ</b>當說波羅蜜多清淨之相<br>
				<br>
				總說一切波羅蜜多清淨相者<b>ｏ</b>當知七種<b>ｏ</b>何等為七<b>ｏ</b>一者<b>ｏ</b>菩薩於此諸法不求他知<b>ｏ</b>二者<b>ｏ</b>於此諸法見已不生執著<b>ｏ</b>三者<b>ｏ</b>即於如是諸法不生疑惑<b>ｏ</b>謂為能得大菩提不<b>ｏ</b>四者<b>ｏ</b>終不自讚毀他有所輕蔑<b>ｏ</b>五者<b>ｏ</b>終不憍傲放逸<b>ｏ</b>六者<b>ｏ</b>終不少有所得便生喜足<b>ｏ</b>七者<b>ｏ</b>終不由此諸法<b>ｏ</b>於他發起嫉妬慳悋<br>
				<br>
				別說一切波羅蜜多清淨相者<b>ｏ</b>亦有七種<b>ｏ</b>何等為七<b>ｏ</b>謂諸菩薩<b>ｏ</b>如我所說七種布施清淨之相<b>ｏ</b>隨順修行<b>ｏ</b>一者<b>ｏ</b>由施物清淨行清淨施<b>ｏ</b>二者<b>ｏ</b>由戒清淨行清淨施<b>ｏ</b>三者<b>ｏ</b>由見清淨行清淨施<b>ｏ</b>四者<b>ｏ</b>由心清淨行清淨施<b>ｏ</b>五者<b>ｏ</b>由語清淨行清淨施<b>ｏ</b>六者<b>ｏ</b>由智清淨行清淨施<b>ｏ</b>七者<b>ｏ</b>由垢清淨行清淨施<b>ｏ</b>是名七種施清淨相<br>
				<br>
				又諸菩薩<b>ｏ</b>能善了知制立律儀一切學處<b>ｏ</b>能善了知出離所犯<b>ｏ</b>具常尸羅<b>ｏ</b>堅固尸羅<b>ｏ</b>常作尸羅<b>ｏ</b>常轉尸羅<b>ｏ</b>受學一切所有學處<b>ｏ</b>是名七種戒清淨相<br>
				<br>
				若諸菩薩於自所有業果異熟深生依信<b>ｏ</b>一切所有不饒益事現在前時<b>ｏ</b>不生憤發<b>ｏ</b>亦不反罵<b>ｏ</b>不瞋<b>ｏ</b>不打<b>ｏ</b>不恐<b>ｏ</b>不弄<b>ｏ</b>不以種種不饒益事反相加害<b>ｏ</b>不懷怨結<b>ｏ</b>若諫誨時不令恚惱<b>ｏ</b>亦復不待他來諫誨<b>ｏ</b>不由恐怖有染愛心而行忍辱<b>ｏ</b>不以作恩而便放捨<b>ｏ</b>是名七種忍清淨相<br>
				<br>
				若諸菩薩<b>ｏ</b>通達精進平等之性<b>ｏ</b>不由勇猛勤精進故自舉陵他<b>ｏ</b>具大勢力<b>ｏ</b>具大精進<b>ｏ</b>有所堪能<b>ｏ</b>堅固勇猛<b>ｏ</b>於諸善法終不捨軛<b>ｏ</b>如是名為七種精進清淨之相<br>
				<br>
				若諸菩薩<b>ｏ</b>有善通達相三摩地靜慮<b>ｏ</b>有圓滿三摩地靜慮<b>ｏ</b>有俱分三摩地靜慮<b>ｏ</b>有運轉三摩地靜慮<b>ｏ</b>有無所依三摩地靜慮<b>ｏ</b>有善修治三摩地靜慮<b>ｏ</b>有於菩薩藏聞緣修習無量三摩地靜慮<b>ｏ</b>如是名為七種靜慮清淨之相<br>
				<br>
				若諸菩薩<b>ｏ</b>遠離增益<b>ｏ</b>損減二邊行於中道<b>ｏ</b>是名為慧<b>ｏ</b>由此慧故<b>ｏ</b>如實了知解脫門義<b>ｏ</b>謂空<b>ｏ</b>無願<b>ｏ</b>無相三解脫門<b>ｏ</b>如實了知有自性義<b>ｏ</b>謂遍計所執<b>ｏ</b>若依他起<b>ｏ</b>若圓成實三種自性<b>ｏ</b>如實了知無自性義<b>ｏ</b>謂相<b>ｏ</b>生<b>ｏ</b>勝義三種無自性性<b>ｏ</b>如實了知世俗諦義<b>ｏ</b>謂於五明處<b>ｏ</b>如實了知勝義諦義<b>ｏ</b>謂於七真如<b>ｏ</b>又無分別離諸戲論純一理趣多所住故<b>ｏ</b>無量總法為所緣故<b>ｏ</b>及毘鉢舍那故<b>ｏ</b>能善成辦法隨法行<b>ｏ</b>是名七種慧清淨相<br>
				<br>
				觀自在菩薩復白佛言<b>ｏ</b>世尊<b>ｏ</b>如是五相各有何業<br>
				<br>
				佛告觀自在菩薩曰<b>ｏ</b>善男子<b>ｏ</b>當知彼相有五種業<b>ｏ</b>謂諸菩薩無染著故<b>ｏ</b>於現法中於所修習波羅蜜多<b>ｏ</b>恒常殷重勤修加行無有放逸<b>ｏ</b>無顧戀故<b>ｏ</b>攝受當來不放逸因<b>ｏ</b>無罪過故<b>ｏ</b>能正修習極善圓滿<b>ｏ</b>極善清淨極善鮮白波羅蜜多<b>ｏ</b>無分別故<b>ｏ</b>方便善巧波羅蜜多<b>ｏ</b>速得圓滿<b>ｏ</b>正迴向故<b>ｏ</b>一切生處波羅蜜多及彼可愛諸果異熟<b>ｏ</b>皆得無盡<b>ｏ</b>乃至無上正等菩提<br>
				<br>
				觀自在菩薩復白佛言<b>ｏ</b>世尊<b>ｏ</b>如是所說波羅蜜多<b>ｏ</b>何者最廣大<b>ｏ</b>何者無染污<b>ｏ</b>何者最明盛<b>ｏ</b>何者不可動<b>ｏ</b>何者最清淨<br>
				<br>
				佛告觀自在菩薩曰<b>ｏ</b>善男子<b>ｏ</b>無染著性<b>ｏ</b>無顧戀性<b>ｏ</b>正迴向性<b>ｏ</b>最為廣大<b>ｏ</b>無罪過性<b>ｏ</b>無分別性<b>ｏ</b>無有染污<b>ｏ</b>思擇所作<b>ｏ</b>最為明盛<b>ｏ</b>已入無退轉法地者<b>ｏ</b>名不可動<b>ｏ</b>若十地攝<b>ｏ</b>佛地攝者<b>ｏ</b>名最清淨<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故<b>ｏ</b>菩薩所得波羅蜜多諸可愛果及諸異熟常無有盡<b>ｏ</b>波羅蜜多亦無有盡<br>
				<br>
				佛告觀自在菩薩曰<b>ｏ</b>善男子<b>ｏ</b>展轉相依生起修習無間斷故<br>
				<br>
				觀自在菩薩復白佛言<b>ｏ</b>世尊<b>ｏ</b>何因緣故<b>ｏ</b>是諸菩薩深信愛樂波羅蜜多<b>ｏ</b>非於如是波羅蜜多所得可愛諸果異熟<br>
				<br>
				佛告觀自在菩薩曰<b>ｏ</b>善男子<b>ｏ</b>五因緣故<b>ｏ</b>一者<b>ｏ</b>波羅蜜多是最增上喜樂因故<b>ｏ</b>二者<b>ｏ</b>波羅蜜多是其究竟饒益一切自他因故<b>ｏ</b>三者<b>ｏ</b>波羅蜜多是當來世彼可愛果異熟因故<b>ｏ</b>四者<b>ｏ</b>波羅蜜多非諸雜染所依事故<b>ｏ</b>五者<b>ｏ</b>波羅蜜多非是畢竟變壞法故<br>
				<br>
				觀自在菩薩復白佛言<b>ｏ</b>世尊<b>ｏ</b>一切波羅蜜多<b>ｏ</b>各有幾種最勝威德<br>
				<br>
				佛告觀自在菩薩曰<b>ｏ</b>善男子<b>ｏ</b>當知一切波羅蜜多<b>ｏ</b>各有四種最勝威德<b>ｏ</b>一者<b>ｏ</b>於此波羅蜜多正修行時<b>ｏ</b>能捨慳悋<b>ｏ</b>犯戒<b>ｏ</b>心憤<b>ｏ</b>懈怠<b>ｏ</b>散亂<b>ｏ</b>見趣所治<b>ｏ</b>二者<b>ｏ</b>於此正修行時<b>ｏ</b>能為無上正等菩提<b>ｏ</b>真實資糧<b>ｏ</b>三者<b>ｏ</b>於此正修行時<b>ｏ</b>於現法中能自攝受饒益有情<b>ｏ</b>四者<b>ｏ</b>於此正修行時<b>ｏ</b>於未來世能得廣大無盡可愛諸果異熟<br>
				<br>
				觀自在菩薩復白佛言<b>ｏ</b>世尊<b>ｏ</b>如是一切波羅蜜多<b>ｏ</b>何因<b>ｏ</b>何果<b>ｏ</b>有何義利<br>
				<br>
				佛告觀自在菩薩曰<b>ｏ</b>善男子<b>ｏ</b>如是一切波羅蜜多<b>ｏ</b>大悲為因<b>ｏ</b>微妙可愛諸果異熟<b>ｏ</b>饒益一切有情為果<b>ｏ</b>圓滿無上廣大菩提為大義利<br>
				<br>
				觀自在菩薩白佛言<b>ｏ</b>世尊<b>ｏ</b>若諸菩薩具足一切無盡財寶成就大悲<b>ｏ</b>何緣世間現有眾生貧窮可得<br>
				<br>
				佛告觀自在菩薩曰<b>ｏ</b>善男子<b>ｏ</b>是諸眾生自業過失<b>ｏ</b>若不爾者<b>ｏ</b>菩薩常懷饒益他心<b>ｏ</b>又常具足無盡財寶<b>ｏ</b>若諸眾生無自惡業能為障礙<b>ｏ</b>何有世間貧窮可得<b>ｏ</b>譬如餓鬼為大熱渴逼迫其身<b>ｏ</b>見大海水悉皆涸竭<b>ｏ</b>非大海過<b>ｏ</b>是諸餓鬼自業過耳<b>ｏ</b>如是菩薩所施財寶猶如大海無有過失<b>ｏ</b>是諸眾生自業過耳<b>ｏ</b>猶如餓鬼自惡業力令無有果<br>
				<br>
				觀自在菩薩復白佛言<b>ｏ</b>世尊<b>ｏ</b>菩薩以何等波羅蜜多<b>ｏ</b>取一切法無自性性<br>
				<br>
				佛告觀自在菩薩曰<b>ｏ</b>善男子<b>ｏ</b>以般若波羅蜜多能取諸法無自性性<br>
				<br>
				世尊<b>ｏ</b>若般若波羅蜜多能取諸法無自性性<b>ｏ</b>何故不取有自性性<br>
				<br>
				善男子<b>ｏ</b>我終不說以無自性性取無自性性<b>ｏ</b>然無自性性<b>ｏ</b>離諸文字自內所證<b>ｏ</b>不可捨於言說文字而能宣說<b>ｏ</b>是故我說般若波羅蜜多能取諸法無自性性<br>
				<br>
				觀自在菩薩復白佛言<b>ｏ</b>世尊<b>ｏ</b>如佛所說波羅蜜多<b>ｏ</b>近波羅蜜多<b>ｏ</b>大波羅蜜多<b>ｏ</b>云何波羅蜜多<b>ｏ</b>云何近波羅蜜多<b>ｏ</b>云何大波羅蜜多<br>
				<br>
				佛告觀自在菩薩曰<b>ｏ</b>善男子<b>ｏ</b>若諸菩薩經無量時修行施等成就善法<b>ｏ</b>而諸煩惱猶故現行<b>ｏ</b>未能制伏然為彼伏<b>ｏ</b>謂於勝解行地軟中勝解轉時<b>ｏ</b>是名波羅蜜多<b>ｏ</b>復於無量時修行施等<b>ｏ</b>漸復增上<b>ｏ</b>成就善法<b>ｏ</b>而諸煩惱猶故現行<b>ｏ</b>然能制伏非彼所伏<b>ｏ</b>謂從初地已上<b>ｏ</b>是名近波羅蜜多<b>ｏ</b>復於無量時修行布施等<b>ｏ</b>轉復增上<b>ｏ</b>成就善法<b>ｏ</b>一切煩惱皆不現行<b>ｏ</b>謂從八地已上<b>ｏ</b>是名大波羅蜜多<br>
				<br>
				觀自在菩薩復白佛言<b>ｏ</b>世尊<b>ｏ</b>此諸地中煩惱隨眠可有幾種<br>
				<br>
				佛告觀自在菩薩曰<b>ｏ</b>善男子<b>ｏ</b>略有三種<b>ｏ</b>一者<b>ｏ</b>害伴隨眠<b>ｏ</b>謂於前五地<b>ｏ</b>何以故<b>ｏ</b>善男子<b>ｏ</b>諸不俱生現行煩惱<b>ｏ</b>是俱生煩惱現行助伴<b>ｏ</b>彼於爾時永無復有<b>ｏ</b>是故說名害伴隨眠<b>ｏ</b>二者<b>ｏ</b>羸劣隨眠<b>ｏ</b>謂於第六<b>ｏ</b>第七地中微細現行<b>ｏ</b>若修所伏不現行故<b>ｏ</b>三者<b>ｏ</b>微細隨眠<b>ｏ</b>謂於第八地已上<b>ｏ</b>從此已去<b>ｏ</b>一切煩惱不復現行<b>ｏ</b>唯有所知障為依止故<br>
				<br>
				觀自在菩薩復白佛言<b>ｏ</b>世尊<b>ｏ</b>此諸隨眠<b>ｏ</b>幾種麁重斷所顯示<br>
				<br>
				佛告觀自在菩薩曰<b>ｏ</b>善男子<b>ｏ</b>但由二種<b>ｏ</b>謂由在皮麁重斷故<b>ｏ</b>顯彼初二<b>ｏ</b>復由在膚麁重斷故<b>ｏ</b>顯彼第三<b>ｏ</b>若在於骨麁重斷者<b>ｏ</b>我說永離一切隨眠<b>ｏ</b>位在佛地<br>
				<br>
				觀自在菩薩復白佛言<b>ｏ</b>世尊<b>ｏ</b>經幾不可數劫能斷如是麁重<br>
				<br>
				佛告觀自在菩薩曰<b>ｏ</b>善男子<b>ｏ</b>經於三大不可數劫<b>ｏ</b>或無量劫<b>ｏ</b>所謂年<b>ｏ</b>月<b>ｏ</b>半月<b>ｏ</b>晝夜<b>ｏ</b>一時<b>ｏ</b>半時<b>ｏ</b>須臾<b>ｏ</b>瞬息<b>ｏ</b>剎那量劫不可數故<br>
				<br>
				觀自在菩薩復白佛言<b>ｏ</b>世尊<b>ｏ</b>是諸菩薩於諸地中所生煩惱<b>ｏ</b>當知何相<b>ｏ</b>何失<b>ｏ</b>何德<br>
				<br>
				佛告觀自在菩薩曰<b>ｏ</b>善男子<b>ｏ</b>無染污相<b>ｏ</b>何以故<b>ｏ</b>是諸菩薩於初地中<b>ｏ</b>定於一切諸法法界已善通達<b>ｏ</b>由此因緣<b>ｏ</b>菩薩要知方起煩惱非為不知<b>ｏ</b>是故說名無染污相<b>ｏ</b>於自身中不能生苦<b>ｏ</b>故無過失<b>ｏ</b>菩薩生起如是煩惱<b>ｏ</b>於有情界能斷苦因<b>ｏ</b>是故彼有無量功德<br>
				<br>
				觀自在菩薩復白佛言<b>ｏ</b>甚奇<b>ｏ</b>世尊<b>ｏ</b>無上菩提乃有如是大功德利<b>ｏ</b>令諸菩薩生起煩惱<b>ｏ</b>尚勝一切有情<b>ｏ</b>聲聞<b>ｏ</b>獨覺善根<b>ｏ</b>何況其餘無量功德<br>
				<br>
				觀自在菩薩復白佛言<b>ｏ</b>世尊<b>ｏ</b>如世尊說<b>ｏ</b>若聲聞乘<b>ｏ</b>若復大乘<b>ｏ</b>唯是一乘<b>ｏ</b>此何密意<br>
				<br>
				佛告觀自在菩薩曰<b>ｏ</b>善男子<b>ｏ</b>如我於彼聲聞乘中<b>ｏ</b>宣說種種諸法自性<b>ｏ</b>所謂五蘊<b>ｏ</b>或內六處<b>ｏ</b>或外六處<b>ｏ</b>如是等類<b>ｏ</b>於大乘中<b>ｏ</b>即說彼法同一法界<b>ｏ</b>同一理趣<b>ｏ</b>故我不說乘差別性<b>ｏ</b>於中或有如言於義妄起分別<b>ｏ</b>一類增益<b>ｏ</b>一類損減<b>ｏ</b>又於諸乘差別道理<b>ｏ</b>謂互相違<b>ｏ</b>如是展轉遞興諍論<b>ｏ</b>如是名為此中密意<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				諸地攝想所對治　殊勝生願及諸學<br>
				由依佛說是大乘　於此善修成大覺<br>
				宣說諸法種種性　復說皆同一理趣<br>
				謂於下乘或上乘　故我說乘無異性<br>
				如言於義妄分別　或有增益或損減<br>
				謂此二種互相違　愚癡意解成乖諍<br>
				<br>
				爾時<b>ｏ</b>觀自在菩薩摩訶薩復白佛言<b>ｏ</b>世尊<b>ｏ</b>於是解深密法門中<b>ｏ</b>此名何教<b>ｏ</b>我當云何奉持<br>
				<br>
				佛告觀自在菩薩曰<b>ｏ</b>善男子<b>ｏ</b>此名諸地波羅蜜多了義之教<b>ｏ</b>於此諸地波羅蜜多了義之教<b>ｏ</b>汝當奉持<br>
				<br>
				說此諸地波羅蜜多了義教時<b>ｏ</b>於大會中有七十五千菩薩<b>ｏ</b>皆得菩薩大乘光明三摩地
			</p>
		</section>
		<hr>
		<section>
			<h3>如來成所作事品第八</h3>
			<p>
				爾時<b>ｏ</b>曼殊室利菩薩摩訶薩請問佛言<b>ｏ</b>世尊<b>ｏ</b>如佛所說如來法身<b>ｏ</b>如來法身有何等相<br>
				<br>
				佛告曼殊室利菩薩曰<b>ｏ</b>善男子<b>ｏ</b>若於諸地波羅蜜多<b>ｏ</b>善修出離<b>ｏ</b>轉依成滿<b>ｏ</b>是名如來法身之相<b>ｏ</b>當知此相<b>ｏ</b>二因緣故不可思議<b>ｏ</b>無戲論故<b>ｏ</b>無所為故<b>ｏ</b>而諸眾生計著戲論<b>ｏ</b>有所為故<br>
				<br>
				世尊<b>ｏ</b>聲聞<b>ｏ</b>獨覺所得轉依<b>ｏ</b>名法身不<br>
				<br>
				善男子<b>ｏ</b>不名法身<br>
				<br>
				世尊<b>ｏ</b>當名何身<br>
				<br>
				善男子<b>ｏ</b>名解脫身<b>ｏ</b>由解脫身故<b>ｏ</b>說一切聲聞<b>ｏ</b>獨覺與諸如來平等平等<b>ｏ</b>由法身故<b>ｏ</b>說有差別<b>ｏ</b>如來法身有差別故<b>ｏ</b>無量功德最勝差別<b>ｏ</b>算數譬喻所不能及<br>
				<br>
				曼殊室利菩薩復白佛言<b>ｏ</b>世尊<b>ｏ</b>我當云何應知如來生起之相<br>
				<br>
				佛告曼殊室利菩薩曰<b>ｏ</b>善男子<b>ｏ</b>一切如來化身作業<b>ｏ</b>如世界起一切種類<b>ｏ</b>如來功德眾所莊嚴<b>ｏ</b>住持為相<b>ｏ</b>當知化身相有生起<b>ｏ</b>法身之相無有生起<br>
				<br>
				曼殊室利菩薩復白佛言<b>ｏ</b>世尊<b>ｏ</b>云何應知示現化身方便善巧<br>
				<br>
				佛告曼殊室利菩薩曰<b>ｏ</b>善男子<b>ｏ</b>遍於一切三千大千佛國土中<b>ｏ</b>或眾推許增上王家<b>ｏ</b>或眾推許大福田家<b>ｏ</b>同時入胎<b>ｏ</b>誕生<b>ｏ</b>長大<b>ｏ</b>受欲<b>ｏ</b>出家<b>ｏ</b>示行苦行<b>ｏ</b>捨苦行已成等正覺<b>ｏ</b>次第示現<b>ｏ</b>是名如來示現化身方便善巧<br>
				<br>
				曼殊室利菩薩復白佛言<b>ｏ</b>世尊<b>ｏ</b>凡有幾種<b>ｏ</b>一切如來身所住持言音差別<b>ｏ</b>由此言音所化有情<b>ｏ</b>未成熟者令其成熟<b>ｏ</b>已成熟者緣此為境速得解脫<br>
				<br>
				佛告曼殊室利菩薩曰<b>ｏ</b>善男子<b>ｏ</b>如來言音略有三種<b>ｏ</b>一者<b>ｏ</b>契經<b>ｏ</b>二者<b>ｏ</b>調伏<b>ｏ</b>三者<b>ｏ</b>本母<br>
				<br>
				世尊<b>ｏ</b>云何契經<b>ｏ</b>云何調伏<b>ｏ</b>云何本母<br>
				<br>
				曼殊室利<b>ｏ</b>若於是處<b>ｏ</b>我依攝事顯示諸法<b>ｏ</b>是名契經<b>ｏ</b>謂依四事<b>ｏ</b>或依九事<b>ｏ</b>或復依於二十九事<br>
				<br>
				云何四事<b>ｏ</b>一者<b>ｏ</b>聽聞事<b>ｏ</b>二者<b>ｏ</b>歸趣事<b>ｏ</b>三者<b>ｏ</b>修學事<b>ｏ</b>四者<b>ｏ</b>菩提事<br>
				<br>
				云何九事<b>ｏ</b>一者<b>ｏ</b>施設有情事<b>ｏ</b>二者<b>ｏ</b>彼所受用事<b>ｏ</b>三者<b>ｏ</b>彼生起事<b>ｏ</b>四者<b>ｏ</b>彼生已住事<b>ｏ</b>五者<b>ｏ</b>彼染淨事<b>ｏ</b>六者<b>ｏ</b>彼差別事<b>ｏ</b>七者<b>ｏ</b>能宣說事<b>ｏ</b>八者<b>ｏ</b>所宣說事<b>ｏ</b>九者<b>ｏ</b>諸眾會事<br>
				<br>
				云何名為二十九事<b>ｏ</b>謂依雜染品有<b>ｏ</b>攝諸行事<b>ｏ</b>彼次第隨轉事<b>ｏ</b>即於是中作補特伽羅想已<b>ｏ</b>於當來世流轉因事<b>ｏ</b>作是想已<b>ｏ</b>於當來世流轉因事<b>ｏ</b>依清淨品有<b>ｏ</b>繫念於所緣事<b>ｏ</b>即於是中勤精進事<b>ｏ</b>心安住事<b>ｏ</b>現法樂住事<b>ｏ</b>超一切苦緣方便事<b>ｏ</b>彼遍知事<b>ｏ</b>此復三種<b>ｏ</b>顛倒遍知所依處故<b>ｏ</b>依有情想外有情中邪行遍知所依處故<b>ｏ</b>內離增上慢遍知所依處故<b>ｏ</b>修依處事<b>ｏ</b>作證事<b>ｏ</b>修習事<b>ｏ</b>令彼堅固事<b>ｏ</b>彼行相事<b>ｏ</b>彼所緣事<b>ｏ</b>已斷未斷觀察善巧事<b>ｏ</b>彼散亂事<b>ｏ</b>彼不散亂事<b>ｏ</b>不散亂依處事<b>ｏ</b>不棄修習劬勞加行事<b>ｏ</b>修習勝利事<b>ｏ</b>彼堅牢事<b>ｏ</b>攝聖行事<b>ｏ</b>攝聖行眷屬事<b>ｏ</b>通達真實事<b>ｏ</b>證得涅槃事<b>ｏ</b>於善說法毘奈耶中世間正見超昇一切外道所得正見頂事<b>ｏ</b>及即於此不修退事<b>ｏ</b>於善說法毘奈耶中不修習故<b>ｏ</b>說名為退<b>ｏ</b>非見過失<b>ｏ</b>故名為退<br>
				<br>
				曼殊室利<b>ｏ</b>若於是處<b>ｏ</b>我依聲聞及諸菩薩<b>ｏ</b>顯示別解脫及別解脫相應之法<b>ｏ</b>是名調伏<br>
				<br>
				世尊<b>ｏ</b>菩薩別解脫<b>ｏ</b>幾相所攝<br>
				<br>
				善男子<b>ｏ</b>當知七相<b>ｏ</b>一者<b>ｏ</b>宣說受軌則事故<b>ｏ</b>二者<b>ｏ</b>宣說隨順他勝事故<b>ｏ</b>三者<b>ｏ</b>宣說隨順毀犯事故<b>ｏ</b>四者<b>ｏ</b>宣說有犯自性故<b>ｏ</b>五者<b>ｏ</b>宣說無犯自性故<b>ｏ</b>六者<b>ｏ</b>宣說出所犯故<b>ｏ</b>七者<b>ｏ</b>宣說捨律儀故<br>
				<br>
				曼殊室利<b>ｏ</b>若於是處<b>ｏ</b>我以十一種相決了分別顯示諸法<b>ｏ</b>是名本母<b>ｏ</b>何等名為十一種相<b>ｏ</b>一者<b>ｏ</b>世俗相<b>ｏ</b>二者<b>ｏ</b>勝義相<b>ｏ</b>三者<b>ｏ</b>菩提分法所緣相<b>ｏ</b>四者<b>ｏ</b>行相<b>ｏ</b>五者<b>ｏ</b>自性相<b>ｏ</b>六者<b>ｏ</b>彼果相<b>ｏ</b>七者<b>ｏ</b>彼領受開示相<b>ｏ</b>八者<b>ｏ</b>彼障礙法相<b>ｏ</b>九者<b>ｏ</b>彼隨順法相<b>ｏ</b>十者<b>ｏ</b>彼過患相<b>ｏ</b>十一者<b>ｏ</b>彼勝利相<br>
				<br>
				世俗相者<b>ｏ</b>當知三種<b>ｏ</b>一者<b>ｏ</b>宣說補特伽羅故<b>ｏ</b>二者<b>ｏ</b>宣說遍計所執自性故<b>ｏ</b>三者<b>ｏ</b>宣說諸法作用事業故<b>ｏ</b>勝義相者<b>ｏ</b>當知宣說七種真如故<b>ｏ</b>菩提分法所緣相者<b>ｏ</b>當知宣說遍一切種所知事故<br>
				<br>
				行相者<b>ｏ</b>當知宣說八行觀故<b>ｏ</b>云何名為八行觀耶<b>ｏ</b>一者<b>ｏ</b>諦實故<b>ｏ</b>二者<b>ｏ</b>安住故<b>ｏ</b>三者<b>ｏ</b>過失故<b>ｏ</b>四者<b>ｏ</b>功德故<b>ｏ</b>五者<b>ｏ</b>理趣故<b>ｏ</b>六者<b>ｏ</b>流轉故<b>ｏ</b>七者<b>ｏ</b>道理故<b>ｏ</b>八者<b>ｏ</b>總別故<br>
				<br>
				諦實者<b>ｏ</b>謂諸法真如<br>
				<br>
				安住者<b>ｏ</b>謂或安立補特伽羅<b>ｏ</b>或復安立諸法遍計所執自性<b>ｏ</b>或復安立一向<b>ｏ</b>分別<b>ｏ</b>反問<b>ｏ</b>置記<b>ｏ</b>或復安立隱密<b>ｏ</b>顯了<b>ｏ</b>記別<b>ｏ</b>差別<b>ｏ</b>過失者<b>ｏ</b>謂我宣說諸雜染法<b>ｏ</b>有無量門差別過患<br>
				<br>
				功德者<b>ｏ</b>謂我宣說諸清淨法<b>ｏ</b>有無量門差別勝利<br>
				<br>
				理趣者<b>ｏ</b>當知六種<b>ｏ</b>一者<b>ｏ</b>真義理趣<b>ｏ</b>二者<b>ｏ</b>證得理趣<b>ｏ</b>三者<b>ｏ</b>教導理趣<b>ｏ</b>四者<b>ｏ</b>遠離二邊理趣<b>ｏ</b>五者<b>ｏ</b>不可思議理趣<b>ｏ</b>六者<b>ｏ</b>意趣理趣<br>
				<br>
				流轉者<b>ｏ</b>所謂三世三有為相<b>ｏ</b>及四種緣<br>
				<br>
				道理者<b>ｏ</b>當知四種<b>ｏ</b>一者<b>ｏ</b>觀待道理<b>ｏ</b>二者<b>ｏ</b>作用道理<b>ｏ</b>三者<b>ｏ</b>證成道理<b>ｏ</b>四者<b>ｏ</b>法爾道理<b>ｏ</b>觀待道理者<b>ｏ</b>謂若因若緣<b>ｏ</b>能生諸行<b>ｏ</b>及起隨說<b>ｏ</b>如是名為觀待道理<b>ｏ</b>作用道理者<b>ｏ</b>謂若因若緣<b>ｏ</b>能得諸法<b>ｏ</b>或能成辦<b>ｏ</b>或復生已作諸業用<b>ｏ</b>如是名為作用道理<b>ｏ</b>證成道理者<b>ｏ</b>謂若因若緣<b>ｏ</b>能令所立<b>ｏ</b>所說<b>ｏ</b>所標<b>ｏ</b>義得成立<b>ｏ</b>令正覺悟<b>ｏ</b>如是名為證成道理<br>
				<br>
				又此道理略有二種<b>ｏ</b>一者<b>ｏ</b>清淨<b>ｏ</b>二者不清淨<b>ｏ</b>由五種相名為清淨<b>ｏ</b>由七種相名不清淨<br>
				<br>
				云何由五種相名為清淨<b>ｏ</b>一者<b>ｏ</b>現見所得相<b>ｏ</b>二者<b>ｏ</b>依止現見所得相<b>ｏ</b>三者<b>ｏ</b>自類譬喻所引相<b>ｏ</b>四者<b>ｏ</b>圓成實相<b>ｏ</b>五者<b>ｏ</b>善清淨言教相<br>
				<br>
				現見所得相者<b>ｏ</b>謂一切行皆無常性<b>ｏ</b>一切行皆是苦性<b>ｏ</b>一切法皆無我性<b>ｏ</b>此為世間現量所得<b>ｏ</b>如是等類<b>ｏ</b>是名現見所得相<br>
				<br>
				依止現見所得相者<b>ｏ</b>謂一切行皆剎那性<b>ｏ</b>他世有性<b>ｏ</b>淨不淨業無失壞性<b>ｏ</b>由彼能依麁無常性<b>ｏ</b>現可得故<b>ｏ</b>由諸有情種種差別<b>ｏ</b>依種種業現可得故<b>ｏ</b>由諸有情若樂若苦<b>ｏ</b>淨不淨業以為依止<b>ｏ</b>現可得故<b>ｏ</b>由此因緣<b>ｏ</b>於不現見可為比度<b>ｏ</b>如是等類<b>ｏ</b>是名依止現見所得相<br>
				<br>
				自類譬喻所引相者<b>ｏ</b>謂於內外諸行聚中<b>ｏ</b>引諸世間共所了知所得生死以為譬喻<b>ｏ</b>引諸世間共所了知所得生等種種苦相以為譬喻<b>ｏ</b>引諸世間共所了知所得不自在相以為譬喻<b>ｏ</b>又復於外引諸世間共所了知所得衰盛以為譬喻<b>ｏ</b>如是等類<b>ｏ</b>當知是名自類譬喻所引相<br>
				<br>
				圓成實相者<b>ｏ</b>謂即如是現見所得相<b>ｏ</b>若依止現見所得相<b>ｏ</b>若自類譬喻所得相<b>ｏ</b>於所成立<b>ｏ</b>決定能成<b>ｏ</b>當知是名圓成實相<br>
				<br>
				善清淨言教相者<b>ｏ</b>謂一切智者之所宣說<b>ｏ</b>如言涅槃究竟寂靜<b>ｏ</b>如是等類<b>ｏ</b>當知是名善清淨言教相<br>
				<br>
				善男子<b>ｏ</b>是故由此五種相故<b>ｏ</b>名善觀察清淨道理<b>ｏ</b>由清淨故<b>ｏ</b>應可修習<br>
				<br>
				曼殊室利菩薩復白佛言<b>ｏ</b>世尊<b>ｏ</b>一切智相者<b>ｏ</b>當知有幾種<br>
				<br>
				佛告曼殊室利菩薩曰<b>ｏ</b>善男子<b>ｏ</b>略有五種<b>ｏ</b>一者<b>ｏ</b>若有出現世間一切智聲<b>ｏ</b>無不普聞<b>ｏ</b>二者<b>ｏ</b>成就三十二種大丈夫相<b>ｏ</b>三者<b>ｏ</b>具足十力<b>ｏ</b>能斷一切眾生一切疑惑<b>ｏ</b>四者<b>ｏ</b>具足四無所畏宣說正法<b>ｏ</b>不為一切他論所伏<b>ｏ</b>而能摧伏一切邪論<b>ｏ</b>五者<b>ｏ</b>於善說法<b>ｏ</b>毘奈耶中<b>ｏ</b>八支聖道<b>ｏ</b>四沙門等<b>ｏ</b>皆現可得<b>ｏ</b>如是生故<b>ｏ</b>相故<b>ｏ</b>斷疑網故<b>ｏ</b>非他所伏能伏他故<b>ｏ</b>聖道<b>ｏ</b>沙門現可得故<b>ｏ</b>如是五種<b>ｏ</b>當知名為一切智相<br>
				<br>
				善男子<b>ｏ</b>如是證成道理<b>ｏ</b>由現量故<b>ｏ</b>由比量故<b>ｏ</b>由聖教量故<b>ｏ</b>由五種相<b>ｏ</b>名為清淨<br>
				<br>
				云何由七種相名不清淨<b>ｏ</b>一者<b>ｏ</b>此餘同類可得相<b>ｏ</b>二者<b>ｏ</b>此餘異類可得相<b>ｏ</b>三者<b>ｏ</b>一切同類可得相<b>ｏ</b>四者<b>ｏ</b>一切異類可得相<b>ｏ</b>五者<b>ｏ</b>異類譬喻所得相<b>ｏ</b>六者<b>ｏ</b>非圓成實相<b>ｏ</b>七者<b>ｏ</b>非善清淨言教相<br>
				<br>
				若一切法意識所識性<b>ｏ</b>是名一切同類可得相<b>ｏ</b>若一切法相性業法因果異相<b>ｏ</b>由隨如是一一異相<b>ｏ</b>決定展轉各各異相<b>ｏ</b>是名一切異類可得相<b>ｏ</b>善男子<b>ｏ</b>若於此餘同類可得相<b>ｏ</b>及譬喻中有一切異類相者<b>ｏ</b>由此因緣<b>ｏ</b>於所成立非決定故<b>ｏ</b>是名非圓成實相<b>ｏ</b>又於此餘異類可得相<b>ｏ</b>及譬喻中有一切同類相者<b>ｏ</b>由此因緣<b>ｏ</b>於所成立不決定故<b>ｏ</b>亦名非圓成實相<b>ｏ</b>非圓成實故<b>ｏ</b>非善觀察清淨道理<b>ｏ</b>不清淨故<b>ｏ</b>不應修習<b>ｏ</b>若異類譬喻所引相<b>ｏ</b>若非善清淨言教相<b>ｏ</b>當知體性皆不清淨<br>
				<br>
				法爾道理者<b>ｏ</b>謂如來出世<b>ｏ</b>若不出世<b>ｏ</b>法性<b>ｏ</b>安住<b>ｏ</b>法住<b>ｏ</b>法界<b>ｏ</b>是名法爾道理<br>
				<br>
				總別者<b>ｏ</b>謂先總說一句法已<b>ｏ</b>後後諸句差別分別究竟顯了<br>
				<br>
				自性相者<b>ｏ</b>謂我所說有行有緣<b>ｏ</b>所有能取菩提分法<b>ｏ</b>謂念住等<b>ｏ</b>如是名為彼自性相<br>
				<br>
				彼果相者<b>ｏ</b>謂若世間若出世間<b>ｏ</b>諸煩惱斷<b>ｏ</b>及所引發世出世間諸果功德<b>ｏ</b>如是名為得彼果相<br>
				<br>
				彼領受開示相者<b>ｏ</b>謂即於彼<b>ｏ</b>以解脫智而領受之<b>ｏ</b>及廣為他宣說開示<b>ｏ</b>如是名為彼領受開示相<br>
				<br>
				彼障礙法相者<b>ｏ</b>謂即於修菩提分法<b>ｏ</b>能隨障礙諸染污法<b>ｏ</b>是名彼障礙法相<br>
				<br>
				彼隨順法相者<b>ｏ</b>謂即於彼多所作法<b>ｏ</b>是名彼隨順法相<br>
				<br>
				彼過患相者<b>ｏ</b>當知即彼諸障礙法所有過失<b>ｏ</b>是名彼過患相<br>
				<br>
				彼勝利相者<b>ｏ</b>當知即彼諸隨順法所有功德<b>ｏ</b>是名彼勝利相<br>
				<br>
				曼殊室利菩薩復白佛言<b>ｏ</b>唯願世尊為諸菩薩略說契經<b>ｏ</b>調伏<b>ｏ</b>本母<b>ｏ</b>不共外道陀羅尼義<b>ｏ</b>由此不共陀羅尼義<b>ｏ</b>令諸菩薩得入如來所說諸法甚深密意<br>
				<br>
				佛告曼殊室利菩薩曰<b>ｏ</b>善男子<b>ｏ</b>汝今諦聽<b>ｏ</b>吾當為汝略說不共陀羅尼義<b>ｏ</b>令諸菩薩<b>ｏ</b>於我所說密意言詞能善悟入<br>
				<br>
				善男子<b>ｏ</b>若雜染法<b>ｏ</b>若清淨法<b>ｏ</b>我說一切皆無作用<b>ｏ</b>亦都無有補特伽羅<b>ｏ</b>以一切種離所為故<b>ｏ</b>非雜染法先染後淨<b>ｏ</b>非清淨法後淨先染<b>ｏ</b>凡夫異生<b>ｏ</b>於麁重身<b>ｏ</b>執著諸法<b>ｏ</b>補特伽羅自性差別<b>ｏ</b>隨眠妄見以為緣故<b>ｏ</b>計我我所<b>ｏ</b>由此妄見<b>ｏ</b>謂我見<b>ｏ</b>我聞<b>ｏ</b>我嗅<b>ｏ</b>我甞<b>ｏ</b>我觸<b>ｏ</b>我知<b>ｏ</b>我食<b>ｏ</b>我作<b>ｏ</b>我染<b>ｏ</b>我淨<b>ｏ</b>如是等類邪加行轉<b>ｏ</b>若有如實知如是者<b>ｏ</b>便能永斷麁重之身<b>ｏ</b>獲得一切煩惱不住<b>ｏ</b>最極清淨<b>ｏ</b>離諸戲論<b>ｏ</b>無為依止<b>ｏ</b>無有加行<b>ｏ</b>善男子<b>ｏ</b>當知是名略說不共陀羅尼義<br>
				<br>
				爾時<b>ｏ</b>世尊欲重宣此義<b>ｏ</b>而說頌曰<br>
				<br>
				一切雜染清淨法　皆無作用數取趣<br>
				由我宣說離所為　染污清淨非先後<br>
				於麁重身隨眠見　為緣計我及我所<br>
				由此妄謂我見等　我食我為我染淨<br>
				若如實知如是者　乃能永斷麁重身<br>
				得無染淨無戲論　無為依止無加行<br>
				<br>
				爾時<b>ｏ</b>曼殊室利菩薩摩訶薩復白佛言<b>ｏ</b>世尊<b>ｏ</b>云何應知諸如來心生起之相<br>
				<br>
				佛告曼殊室利菩薩曰<b>ｏ</b>善男子<b>ｏ</b>夫如來者<b>ｏ</b>非心意識生起所顯<b>ｏ</b>然諸如來有無加行心法生起<b>ｏ</b>當知此事猶如變化<br>
				<br>
				曼殊室利菩薩復白佛言<b>ｏ</b>世尊<b>ｏ</b>若諸如來法身<b>ｏ</b>遠離一切加行<b>ｏ</b>既無加行<b>ｏ</b>云何而有心法生起<br>
				<br>
				佛告曼殊室利菩薩曰<b>ｏ</b>善男子<b>ｏ</b>先所修習方便般若加行力故<b>ｏ</b>有心生起<b>ｏ</b>善男子<b>ｏ</b>譬如正入無心睡眠<b>ｏ</b>非於覺悟而作加行<b>ｏ</b>由先所作加行勢力而復覺悟<b>ｏ</b>又如正在滅盡定中<b>ｏ</b>非於起定而作加行<b>ｏ</b>由先所作加行勢力<b>ｏ</b>還從定起<b>ｏ</b>如從睡眠及滅盡定心更生起<b>ｏ</b>如是如來由先修習方便般若加行力故<b>ｏ</b>當知復有心法生起<br>
				<br>
				曼殊室利菩薩復白佛言<b>ｏ</b>世尊<b>ｏ</b>如來化身<b>ｏ</b>當言有心為無心耶<br>
				<br>
				佛告曼殊室利菩薩曰<b>ｏ</b>善男子<b>ｏ</b>非是有心<b>ｏ</b>亦非無心<b>ｏ</b>何以故<b>ｏ</b>無自依心故<b>ｏ</b>有依他心故<br>
				<br>
				曼殊室利菩薩復白佛言<b>ｏ</b>世尊<b>ｏ</b>如來所行<b>ｏ</b>如來境界<b>ｏ</b>此之二種<b>ｏ</b>有何差別<br>
				<br>
				佛告曼殊室利菩薩曰<b>ｏ</b>善男子<b>ｏ</b>如來所行<b>ｏ</b>謂一切種<b>ｏ</b>如來共有不可思議無量功德<b>ｏ</b>眾所莊嚴清淨佛土<b>ｏ</b>如來境界<b>ｏ</b>謂一切種<b>ｏ</b>五界差別<b>ｏ</b>何等為五<b>ｏ</b>一者<b>ｏ</b>有情界<b>ｏ</b>二者<b>ｏ</b>世界<b>ｏ</b>三者<b>ｏ</b>法界<b>ｏ</b>四者<b>ｏ</b>調伏界<b>ｏ</b>五者<b>ｏ</b>調伏方便界<b>ｏ</b>如是名為二種差別<br>
				<br>
				曼殊室利菩薩復白佛言<b>ｏ</b>世尊<b>ｏ</b>如來成等正覺<b>ｏ</b>轉正法輪<b>ｏ</b>入大涅槃<b>ｏ</b>如是三種<b>ｏ</b>當知何相<br>
				<br>
				佛告曼殊室利菩薩曰<b>ｏ</b>善男子<b>ｏ</b>當知此三皆無二相<b>ｏ</b>謂非成等正覺<b>ｏ</b>非不成等正覺<b>ｏ</b>非轉正法輪<b>ｏ</b>非不轉正法輪<b>ｏ</b>非入大涅槃<b>ｏ</b>非不入大涅槃<b>ｏ</b>何以故<b>ｏ</b>如來法身究竟淨故<b>ｏ</b>如來化身常示現故<br>
				<br>
				曼殊室利菩薩復白佛言<b>ｏ</b>世尊<b>ｏ</b>諸有情類<b>ｏ</b>但於化身見聞奉事生諸功德<b>ｏ</b>如來於彼有何因緣<br>
				<br>
				佛告曼殊室利菩薩曰<b>ｏ</b>善男子<b>ｏ</b>如來是彼增上所緣之因緣故<b>ｏ</b>又彼化身<b>ｏ</b>是如來力所住持故<br>
				<br>
				曼殊室利菩薩復白佛言<b>ｏ</b>世尊<b>ｏ</b>等無加行<b>ｏ</b>何因緣故如來法身<b>ｏ</b>為諸有情放大智光<b>ｏ</b>及出無量化身影像<b>ｏ</b>聲聞<b>ｏ</b>獨覺解脫之身<b>ｏ</b>無如是事<br>
				<br>
				佛告曼殊室利菩薩曰<b>ｏ</b>善男子<b>ｏ</b>譬如等無加行<b>ｏ</b>從日<b>ｏ</b>月輪水火二種頗胝迦寶放大光明<b>ｏ</b>非餘水火頗胝迦寶<b>ｏ</b>謂大威德有情所住持故<b>ｏ</b>諸有情業增上力故<b>ｏ</b>又如從彼善工業者之所雕飾<b>ｏ</b>末尼寶珠出印文像<b>ｏ</b>不從所餘不雕飾者<b>ｏ</b>如是緣於無量法界方便般若<b>ｏ</b>極善修習磨瑩<b>ｏ</b>集成如來法身<b>ｏ</b>從是能放大智光明及出種種化身影像<b>ｏ</b>非唯從彼解脫之身<b>ｏ</b>有如斯事<br>
				<br>
				曼殊室利菩薩復白佛言<b>ｏ</b>世尊<b>ｏ</b>如世尊說<b>ｏ</b>如來<b>ｏ</b>菩薩威德住持<b>ｏ</b>令諸眾生於欲界中<b>ｏ</b>生剎帝利<b>ｏ</b>婆羅門等大富貴家<b>ｏ</b>人身財寶無不圓滿<b>ｏ</b>或欲界天<b>ｏ</b>色<b>ｏ</b>無色界<b>ｏ</b>一切身財圓滿可得<b>ｏ</b>世尊<b>ｏ</b>此中有何密意<br>
				<br>
				佛告曼殊室利菩薩曰<b>ｏ</b>善男子<b>ｏ</b>如來<b>ｏ</b>菩薩威德住持<b>ｏ</b>若道若行<b>ｏ</b>於一切處<b>ｏ</b>能令眾生獲得身財皆圓滿者<b>ｏ</b>即隨所應<b>ｏ</b>為彼宣說此道此行<b>ｏ</b>若有能於此道此行正修行者<b>ｏ</b>於一切處所獲身財無不圓滿<b>ｏ</b>若有眾生於此道行違背輕毀<b>ｏ</b>又於我所起損惱心及瞋恚心<b>ｏ</b>命終已後<b>ｏ</b>於一切處所得身財無不下劣<b>ｏ</b>曼殊室利<b>ｏ</b>由是因緣<b>ｏ</b>當知如來及諸菩薩威德住持<b>ｏ</b>非但能令身財圓滿<b>ｏ</b>如來<b>ｏ</b>菩薩住持威德<b>ｏ</b>亦令眾生身財下劣<br>
				<br>
				曼殊室利菩薩復白佛言<b>ｏ</b>世尊<b>ｏ</b>諸穢土中<b>ｏ</b>何事易得<b>ｏ</b>何事難得<b>ｏ</b>諸淨土中<b>ｏ</b>何事易得<b>ｏ</b>何事難得<br>
				<br>
				佛告曼殊室利菩薩曰<b>ｏ</b>善男子<b>ｏ</b>諸穢土中<b>ｏ</b>八事易得<b>ｏ</b>二事難得<b>ｏ</b>何等名為八事易得<b>ｏ</b>一者<b>ｏ</b>外道<b>ｏ</b>二者<b>ｏ</b>有苦眾生<b>ｏ</b>三者<b>ｏ</b>種姓家世興衰差別<b>ｏ</b>四者<b>ｏ</b>行諸惡行<b>ｏ</b>五者<b>ｏ</b>毀犯尸羅<b>ｏ</b>六者<b>ｏ</b>惡趣<b>ｏ</b>七者<b>ｏ</b>下乘<b>ｏ</b>八者<b>ｏ</b>下劣意樂加行菩薩<b>ｏ</b>何等名為二事難得<b>ｏ</b>一者<b>ｏ</b>增上意樂加行菩薩之所遊集<b>ｏ</b>二者<b>ｏ</b>如來出現于世<b>ｏ</b>曼殊室利<b>ｏ</b>諸淨土中與上相違<b>ｏ</b>當知八事甚為難得<b>ｏ</b>二事易得<br>
				<br>
				爾時<b>ｏ</b>曼殊室利菩薩白佛言<b>ｏ</b>世尊<b>ｏ</b>於此解深密法門中<b>ｏ</b>此名何教<b>ｏ</b>我當云何奉持<br>
				<br>
				佛告曼殊室利菩薩曰<b>ｏ</b>善男子<b>ｏ</b>此名如來成所作事了義之教<b>ｏ</b>於此如來成所作事了義之教<b>ｏ</b>汝當奉持<br>
				<br>
				說是如來成所作事了義教時<b>ｏ</b>於大會中有七十五千菩薩摩訶薩<b>ｏ</b>皆得圓滿法身證覺
			</p>
		</section>
	</section>
</article>