<!DOCTYPE html>
<meta charset='UTF-8'>
<title>/</title>
<link href='../../styles/layout.css' rel='stylesheet'>
<style>
	section *{font-family:標楷體;font-size:22px;line-height:140%}
	article,hr,section hr{background-color:#deb887;border-color:#100c08}
	b,footer p,ins{color:#e34234;font-family:Monospace}
	body,nav,nav a:active,nav a:link,nav a:visited,span{background-color:#d2b48c;color:#100c08}
	nav a:hover{color:#e34234}
</style>
<script src='../../scripts/core.js'></script>
<article>
	<header>
		<h1>大乘入楞伽經</h1>
	</header>
	<hr>
	<section>
		<h2>大周于闐國三藏法師實叉難陀奉勅譯</h2>
		<hr>
		<section>
			<h3>羅婆那王勸請品第一</h3>
			<p>
				如是我聞<br>
				<br>
				一時佛住大海濱摩羅耶山頂楞伽城中<b>ｏ</b>與大比丘眾及大菩薩眾俱<b>ｏ</b>其諸菩薩摩訶薩<b>ｏ</b>悉已通達五法<b>ｏ</b>三性<b>ｏ</b>諸識無我<b>ｏ</b>善知境界自心現義<b>ｏ</b>遊戲無量自在三昧神通諸力<b>ｏ</b>隨眾生心現種種形方便調伏<b>ｏ</b>一切諸佛手灌其頂<b>ｏ</b>皆從種種諸佛國土而來此會<b>ｏ</b>大慧菩薩摩訶薩為其上首<br>
				<br>
				爾時世尊<b>ｏ</b>於海龍王宮說法<b>ｏ</b>過七日已從大海出<b>ｏ</b>有無量億梵釋護世<b>ｏ</b>諸天龍等<b>ｏ</b>奉迎於佛<b>ｏ</b>爾時如來<b>ｏ</b>舉目觀見摩羅耶山楞伽大城<b>ｏ</b>即便微笑而作是言<b>ｏ</b>昔諸如來<b>ｏ</b>應<b>ｏ</b>正等覺<b>ｏ</b>皆於此城說自所得聖智證法<b>ｏ</b>非諸外道臆度邪見及以二乘修行境界<b>ｏ</b>我今亦當為羅婆那王開示此法<b>ｏ</b>爾時羅婆那夜叉王<b>ｏ</b>以佛神力聞佛言音<b>ｏ</b>遙知如來從龍宮出<b>ｏ</b>梵釋護世天龍圍遶<b>ｏ</b>見海波浪<b>ｏ</b>觀其眾會藏識大海境界風動轉識浪起<b>ｏ</b>發歡喜心<b>ｏ</b>於其城中高聲唱言<b>ｏ</b>我當詣佛請入此城<b>ｏ</b>令我及與諸天世人於長夜中得大饒益<b>ｏ</b>作是語已<b>ｏ</b>即與眷屬乘花宮殿往世尊所<b>ｏ</b>到已下殿右遶三匝<b>ｏ</b>作眾伎樂供養如來<b>ｏ</b>所持樂器皆是大青因陀羅寶<b>ｏ</b>琉璃等寶以為間錯<b>ｏ</b>無價上衣而用纏裹<b>ｏ</b>其聲美妙音節相和<b>ｏ</b>於中說偈而讚佛曰<br>
				<br>
				心自性法藏　無我離見垢<br>
				證智之所知　願佛為宣說<br>
				善法集為身　證智常安樂<br>
				變化自在者　願入楞伽城<br>
				過去佛菩薩　皆曾住此城<br>
				此諸夜叉眾　一心願聽法<br>
				<br>
				爾時羅婆那楞伽王<b>ｏ</b>以都咤迦音歌讚佛已<b>ｏ</b>復以歌聲而說頌言<br>
				<br>
				世尊於七日　住摩竭海中<br>
				然後出龍宮　安詳昇此岸<br>
				我與諸婇女　及夜叉眷屬<br>
				輸迦娑剌那　眾中聰慧者<br>
				悉以其神力　往詣如來所<br>
				各下花宮殿　禮敬世所尊<br>
				復以佛威神　對佛稱己名<br>
				我是羅剎王　十首羅婆那<br>
				今來詣佛所　願佛攝受我<br>
				及楞伽城中　所有諸眾生<br>
				過去無量佛　咸昇寶山頂<br>
				住楞伽城中　說自所證法<br>
				世尊亦應爾　住彼寶嚴山<br>
				菩薩眾圍遶　演說清淨法<br>
				我等於今日　及住楞伽眾<br>
				一心共欲聞　離言自證法<br>
				我念去來世　所有無量佛<br>
				菩薩共圍遶　演說楞伽經<br>
				此入楞伽典　昔佛所稱讚<br>
				願佛同往尊　亦為眾開演<br>
				請佛為哀愍　無量夜叉眾<br>
				入彼寶嚴城　說此妙法門<br>
				此妙楞伽城　種種寶嚴飾<br>
				牆壁非土石　羅網悉珍寶<br>
				此諸夜叉眾　昔曾供養佛<br>
				修行離諸過　證知常明了<br>
				夜叉男女等　渴仰於大乘<br>
				自信摩訶衍　亦樂令他住<br>
				惟願無上尊　為諸羅剎眾<br>
				甕耳等眷屬　往詣楞伽城<br>
				我於去來今　勤供養諸佛<br>
				願聞自證法　究竟大乘道<br>
				願佛哀愍我　及諸夜叉眾<br>
				共諸佛子等　入此楞伽城<br>
				我宮殿婇女　及以諸瓔珞<br>
				可愛無憂園　願佛哀納受<br>
				我於佛菩薩　無有不捨物<br>
				乃至身給侍　惟願哀納受<br>
				<br>
				爾時世尊聞是語已<b>ｏ</b>即告之言<b>ｏ</b>夜叉王<b>ｏ</b>過去世中諸大導師<b>ｏ</b>咸哀愍汝<b>ｏ</b>受汝勸請<b>ｏ</b>詣寶山中說自證法<b>ｏ</b>未來諸佛亦復如是<b>ｏ</b>此是修行甚深觀行現法樂者之所住處<b>ｏ</b>我及諸菩薩哀愍汝故<b>ｏ</b>受汝所請<b>ｏ</b>作是語已默然而住<br>
				<br>
				時羅婆那王<b>ｏ</b>即以所乘妙花宮殿奉施於佛<b>ｏ</b>佛坐其上<b>ｏ</b>王及諸菩薩前後導從<b>ｏ</b>無量婇女歌詠讚歎<b>ｏ</b>供養於佛往詣彼城<b>ｏ</b>到彼城已<b>ｏ</b>羅婆那王及諸眷屬<b>ｏ</b>復作種種上妙供養<b>ｏ</b>夜叉眾中童男童女<b>ｏ</b>以寶羅網供養於佛<b>ｏ</b>羅婆那王施寶瓔珞奉佛菩薩以掛其頸<b>ｏ</b>爾時世尊及諸菩薩受供養已<b>ｏ</b>各為略說自證境界甚深之法<br>
				<br>
				時羅婆那王并其眷屬<b>ｏ</b>復更供養大慧菩薩<b>ｏ</b>而勸請言<br>
				<br>
				我今請大士　奉問於世尊<br>
				一切諸如來　自證智境界<br>
				我與夜叉眾　及此諸菩薩<br>
				一心願欲聞　是故咸勸請<br>
				汝是修行者　言論中最勝<br>
				是故生尊敬　勸汝請問法<br>
				自證清淨法　究竟入佛地<br>
				離外道二乘　一切諸過失<br>
				<br>
				爾時世尊以神通力<b>ｏ</b>於彼山中復更化作無量寶山<b>ｏ</b>悉以諸天百千萬億妙寶嚴飾<b>ｏ</b>一一山上皆現佛身<b>ｏ</b>一一佛前皆有羅婆那王及其眾會<b>ｏ</b>十方所有一切國土皆於中現<b>ｏ</b>一一國中悉有如來<b>ｏ</b>一一佛前咸有羅婆那王并其眷屬<b>ｏ</b>楞伽大城阿輸迦園<b>ｏ</b>如是莊嚴等無有異<b>ｏ</b>一一皆有大慧菩薩而興請問<b>ｏ</b>佛為開示自證智境<b>ｏ</b>以百千妙音說此經已<b>ｏ</b>佛及諸菩薩皆於空中隱而不現<br>
				<br>
				羅婆那王唯自見身住本宮中<b>ｏ</b>作是思惟<b>ｏ</b>向者是誰<b>ｏ</b>誰聽其說<b>ｏ</b>所見何物<b>ｏ</b>是誰能見<b>ｏ</b>佛及國城眾寶山林<b>ｏ</b>如是等物今何所在<b>ｏ</b>為夢所作<b>ｏ</b>為幻所成<b>ｏ</b>為復猶如乾闥婆城<b>ｏ</b>為翳所見<b>ｏ</b>為炎所惑<b>ｏ</b>為如夢中石女生子<b>ｏ</b>為如煙焰旋火輪耶<b>ｏ</b>復更思惟<b>ｏ</b>一切諸法性皆如是<b>ｏ</b>唯是自心分別境界<b>ｏ</b>凡夫迷惑不能解了<b>ｏ</b>無有能見亦無所見<b>ｏ</b>無有能說亦無所說<b>ｏ</b>見佛聞法皆是分別<b>ｏ</b>如向所見不能見佛<b>ｏ</b>不起分別是則能見<br>
				<br>
				時楞伽王尋即開悟<b>ｏ</b>離諸雜染證唯自心<b>ｏ</b>住無分別<b>ｏ</b>往昔所種善根力故<b>ｏ</b>於一切法得如實見<b>ｏ</b>不隨他悟<b>ｏ</b>能以自智善巧觀察<b>ｏ</b>永離一切臆度邪解<b>ｏ</b>住大修行為修行師<b>ｏ</b>現種種身善達方便<b>ｏ</b>巧知諸地上增進相<b>ｏ</b>常樂遠離心<b>ｏ</b>意<b>ｏ</b>意識<b>ｏ</b>斷三相續見<b>ｏ</b>離外道執著<b>ｏ</b>內自覺悟<b>ｏ</b>入如來藏趣於佛地<b>ｏ</b>聞虛空中及宮殿內咸出聲言<b>ｏ</b>善哉<b>ｏ</b>大王<b>ｏ</b>如汝所學<b>ｏ</b>諸修行者應如是學<b>ｏ</b>應如是見<b>ｏ</b>一切如來應如是見<b>ｏ</b>一切諸法若異見者則是斷見<b>ｏ</b>汝應永離心<b>ｏ</b>意<b>ｏ</b>意識<b>ｏ</b>應勤觀察一切諸法<b>ｏ</b>應修內行莫著外見<b>ｏ</b>莫墮二乘及以外道<b>ｏ</b>所修句義所見境界<b>ｏ</b>及所應得諸三昧法<b>ｏ</b>汝不應樂戲論談笑<b>ｏ</b>汝不應起圍陀諸見<b>ｏ</b>亦不應著王位自在<b>ｏ</b>亦不應住六定等中<b>ｏ</b>若能如是<b>ｏ</b>即是如實修行者行<b>ｏ</b>能摧他論能破惡見<b>ｏ</b>能捨一切我見執著<b>ｏ</b>能以妙慧轉所依識<b>ｏ</b>能修菩薩大乘之道<b>ｏ</b>能入如來自證之地<b>ｏ</b>汝應如是勤加修學<b>ｏ</b>令所得法轉更清淨<b>ｏ</b>善修三昧三摩鉢底<b>ｏ</b>莫著二乘外道境界以為勝樂<b>ｏ</b>如凡修者之所分別<b>ｏ</b>外道執我見有我相<b>ｏ</b>及實求那而生取著<b>ｏ</b>二乘見有無明緣行<b>ｏ</b>於性空中亂想分別<b>ｏ</b>楞伽王<b>ｏ</b>此法殊勝是大乘道<b>ｏ</b>能令成就自證聖智<b>ｏ</b>於諸有中受上妙生<b>ｏ</b>楞伽王<b>ｏ</b>此大乘行破無明翳<b>ｏ</b>滅識波浪<b>ｏ</b>不墮外道諸邪行中<b>ｏ</b>楞伽王<b>ｏ</b>外道行者執著於我作諸異論<b>ｏ</b>不能演說離執著見識性二義<b>ｏ</b>善哉<b>ｏ</b>楞伽王<b>ｏ</b>汝先見佛思惟此義<b>ｏ</b>如是思惟乃是見佛<br>
				<br>
				爾時羅婆那王復作是念<b>ｏ</b>願我更得奉見如來<b>ｏ</b>如來世尊於觀自在<b>ｏ</b>離外道法<b>ｏ</b>能說自證聖智境界<b>ｏ</b>超諸應化所應作事<b>ｏ</b>住如來定入三昧樂<b>ｏ</b>是故說名大觀行師<b>ｏ</b>亦復名為大哀愍者<b>ｏ</b>能燒煩惱分別薪盡<b>ｏ</b>諸佛子眾所共圍遶<b>ｏ</b>普入一切眾生心中<b>ｏ</b>遍一切處具一切智<b>ｏ</b>永離一切分別事相<b>ｏ</b>我今願得重見如來大神通力<b>ｏ</b>以得見故<b>ｏ</b>未得者得<b>ｏ</b>已得不退<b>ｏ</b>離諸分別住三昧樂<b>ｏ</b>增長滿足如來智地<br>
				<br>
				爾時世尊<b>ｏ</b>知楞伽王即當證悟無生法忍<b>ｏ</b>為哀愍故便現其身<b>ｏ</b>令所化事還復如本<b>ｏ</b>時十頭王見所曾覩<b>ｏ</b>無量山城悉寶莊嚴<b>ｏ</b>一一城中皆有如來<b>ｏ</b>應<b>ｏ</b>正等覺<b>ｏ</b>三十二相以嚴其身<b>ｏ</b>自見其身遍諸佛前<b>ｏ</b>悉有大慧<b>ｏ</b>夜叉圍遶<b>ｏ</b>說自證智所行之法<b>ｏ</b>亦見十方諸佛國土<b>ｏ</b>如是等事悉無有別<br>
				<br>
				爾時世尊普觀眾會<b>ｏ</b>以慧眼觀非肉眼觀<b>ｏ</b>如師子王奮迅迴眄欣然大笑<b>ｏ</b>於其眉間髀脇腰頸及以肩臂德字之中<b>ｏ</b>一一毛孔皆放無量妙色光明<b>ｏ</b>如虹拕暉如日舒光<b>ｏ</b>亦如劫火猛焰熾然<b>ｏ</b>時虛空中梵釋四天<b>ｏ</b>遙見如來坐如須彌楞伽山頂欣然大笑<b>ｏ</b>爾時諸菩薩及諸天眾咸作是念<b>ｏ</b>如來世尊於法自在<b>ｏ</b>何因緣故欣然大笑<b>ｏ</b>身放光明默然不動<b>ｏ</b>住自證境入三昧樂<b>ｏ</b>如師子王周迴顧視<b>ｏ</b>觀羅婆那念如實法<br>
				<br>
				爾時大慧菩薩摩訶薩<b>ｏ</b>先受羅婆那王請<b>ｏ</b>復知菩薩眾會之心<b>ｏ</b>及觀未來一切眾生<b>ｏ</b>皆悉樂著語言文字<b>ｏ</b>隨言取義而生迷惑<b>ｏ</b>執取二乘外道之行<b>ｏ</b>或作是念<b>ｏ</b>世尊已離諸識境界<b>ｏ</b>何因緣故欣然大笑<b>ｏ</b>為斷彼疑而問於佛<br>
				<br>
				佛即告言<b>ｏ</b>善哉大慧<b>ｏ</b>善哉大慧<b>ｏ</b>汝觀世間愍諸眾生<b>ｏ</b>於三世中惡見所纏<b>ｏ</b>欲令開悟而問於我<b>ｏ</b>諸智慧人為利自他<b>ｏ</b>能作是問<b>ｏ</b>大慧<b>ｏ</b>此楞伽王<b>ｏ</b>曾問過去一切如來<b>ｏ</b>應<b>ｏ</b>正等覺二種之義<b>ｏ</b>今亦欲問<b>ｏ</b>未來亦爾<b>ｏ</b>此二種義差別之相<b>ｏ</b>一切二乘及諸外道皆不能測<br>
				<br>
				爾時如來知楞伽王欲問此義<b>ｏ</b>而告之曰<b>ｏ</b>楞伽王<b>ｏ</b>汝欲問我宜應速問<b>ｏ</b>我當為汝分別解釋<b>ｏ</b>滿汝所願令汝歡喜<b>ｏ</b>能以智慧思惟觀察<b>ｏ</b>離諸分別<b>ｏ</b>善知諸地修習對治<b>ｏ</b>證真實義入三昧樂<b>ｏ</b>為諸如來之所攝受<b>ｏ</b>住奢摩他樂<b>ｏ</b>遠離二乘三昧過失<b>ｏ</b>住於不動善慧法雲菩薩之地<b>ｏ</b>能如實知諸法無我<b>ｏ</b>當於大寶蓮花宮中<b>ｏ</b>以三昧水而灌其頂<b>ｏ</b>復現無量蓮花圍繞<b>ｏ</b>無數菩薩於中止住<b>ｏ</b>與諸眾會遞相瞻視<b>ｏ</b>如是境界不可思議<b>ｏ</b>楞伽王<b>ｏ</b>汝起一方便行住修行地<b>ｏ</b>復起無量諸方便行<b>ｏ</b>汝定當得如上所說不思議事<b>ｏ</b>處如來位隨形應物<b>ｏ</b>汝所當得<b>ｏ</b>一切二乘及諸外道梵釋天等所未曾見<br>
				<br>
				爾時楞伽王蒙佛許已<b>ｏ</b>即於清淨光明如大蓮華寶山頂上<b>ｏ</b>從座而起<b>ｏ</b>諸婇女眾之所圍繞<b>ｏ</b>化作無量種種色花<b>ｏ</b>種種色香末香塗香<b>ｏ</b>幢幡幰蓋冠珮瓔珞<b>ｏ</b>及餘世間未曾見聞種種勝妙莊嚴之具<b>ｏ</b>又復化作欲界所有種種無量諸音樂器<b>ｏ</b>過諸天<b>ｏ</b>龍<b>ｏ</b>乾闥婆等一切世間之所有者<b>ｏ</b>又復化作十方佛土昔所曾見諸音樂器<b>ｏ</b>又復化作大寶羅網<b>ｏ</b>遍覆一切佛菩薩上<b>ｏ</b>復現種種上妙衣服<b>ｏ</b>建立幢幡以為供養<b>ｏ</b>作是事已即昇虛空高七多羅樹<b>ｏ</b>於虛空中復雨種種諸供養雲<b>ｏ</b>作諸音樂<b>ｏ</b>從空而下<b>ｏ</b>即坐第二日電光明如大蓮花寶山頂上<b>ｏ</b>歡喜恭敬而作是言<b>ｏ</b>我今欲問如來二義<b>ｏ</b>如是二義<b>ｏ</b>我已曾問過去如來<b>ｏ</b>應<b>ｏ</b>正等覺<b>ｏ</b>彼佛世尊已為我說<b>ｏ</b>我今亦欲問於是義<b>ｏ</b>唯願如來為我宣說<b>ｏ</b>世尊<b>ｏ</b>變化如來說此二義<b>ｏ</b>非根本佛<b>ｏ</b>根本佛說三昧樂境<b>ｏ</b>不說虛妄分別所行<b>ｏ</b>善哉<b>ｏ</b>世尊<b>ｏ</b>於法自在<b>ｏ</b>唯願哀愍說此二義<b>ｏ</b>一切佛子心皆樂聞<br>
				<br>
				爾時世尊告彼王言<b>ｏ</b>汝應問<b>ｏ</b>我當為汝說<b>ｏ</b>時夜叉王<b>ｏ</b>更著種種寶冠瓔珞<b>ｏ</b>諸莊嚴具以嚴其身<b>ｏ</b>而作是言<b>ｏ</b>如來常說<b>ｏ</b>法尚應捨<b>ｏ</b>何況非法<b>ｏ</b>云何得捨此二種法<b>ｏ</b>何者是法<b>ｏ</b>何者非法<b>ｏ</b>法若應捨<b>ｏ</b>云何有二<b>ｏ</b>有二即墮分別相中<b>ｏ</b>有體無體<b>ｏ</b>是實非實<b>ｏ</b>如是一切皆是分別<b>ｏ</b>不能了知阿賴耶識無差別相<b>ｏ</b>如毛輪住非淨智境<b>ｏ</b>法性如是<b>ｏ</b>云何可捨<br>
				<br>
				爾時佛告楞伽王言<b>ｏ</b>楞伽王<b>ｏ</b>汝豈不見瓶等無常敗壞之法<b>ｏ</b>凡夫於中妄生分別<b>ｏ</b>汝今何故不如是知法與非法差別之相<b>ｏ</b>此是凡夫之所分別<b>ｏ</b>非證智見<b>ｏ</b>凡夫墮在種種相中<b>ｏ</b>非諸證者<b>ｏ</b>楞伽王<b>ｏ</b>如燒宮殿園林見種種焰<b>ｏ</b>火性是一<b>ｏ</b>所出光焰由薪力故<b>ｏ</b>長短大小各各差別<b>ｏ</b>汝今云何不如是知法與非法差別之相<b>ｏ</b>楞伽王<b>ｏ</b>如一種子生牙莖枝葉及以花果無量差別<b>ｏ</b>外法如是內法亦然<b>ｏ</b>謂無明為緣生蘊<b>ｏ</b>界<b>ｏ</b>處一切諸法<b>ｏ</b>於三界中受諸趣生<b>ｏ</b>有苦樂好醜語默行止各各差別<b>ｏ</b>又如諸識相雖是一<b>ｏ</b>隨於境界有上中下染淨善惡種種差別<b>ｏ</b>楞伽王<b>ｏ</b>非但如上法有差別<b>ｏ</b>諸修行者修觀行時<b>ｏ</b>自智所行亦復見有差別之相<b>ｏ</b>況法與非法而無種種差別分別<b>ｏ</b>楞伽王<b>ｏ</b>法與非法差別相者<b>ｏ</b>當知悉是相分別故<br>
				<br>
				楞伽王<b>ｏ</b>何者是法<b>ｏ</b>所謂二乘及諸外道<b>ｏ</b>虛妄分別說有實等為諸法因<b>ｏ</b>如是等法應捨應離<b>ｏ</b>不應於中分別取相<b>ｏ</b>見自心法性則無執著<b>ｏ</b>瓶等諸物凡愚所取本無有體<b>ｏ</b>諸觀行人以毘鉢舍那如實觀察<b>ｏ</b>名捨諸法<b>ｏ</b>楞伽王<b>ｏ</b>何者是非法<b>ｏ</b>所謂諸法無性無相永離分別<b>ｏ</b>如實見者<b>ｏ</b>若有若無如是境界彼皆不起<b>ｏ</b>是名捨非法<b>ｏ</b>復有非法<b>ｏ</b>所謂兔角<b>ｏ</b>石女兒等<b>ｏ</b>皆無性相不可分別<b>ｏ</b>但隨世俗說有名字<b>ｏ</b>非如瓶等而可取著<b>ｏ</b>以彼非是識之所取<b>ｏ</b>如是分別亦應捨離<b>ｏ</b>是名捨法及捨非法<b>ｏ</b>楞伽王<b>ｏ</b>汝先所問我已說竟<br>
				<br>
				楞伽王<b>ｏ</b>汝言<b>ｏ</b>我於過去諸如來所已問是義<b>ｏ</b>彼諸如來已為我說<b>ｏ</b>楞伽王<b>ｏ</b>汝言過去但是分別<b>ｏ</b>未來亦然<b>ｏ</b>我亦同彼<b>ｏ</b>楞伽王<b>ｏ</b>彼諸佛法皆離分別<b>ｏ</b>已出一切分別戲論<b>ｏ</b>非如色相唯智能證<b>ｏ</b>為令眾生得安樂故而演說法<b>ｏ</b>以無相智說名如來<b>ｏ</b>是故如來以智為體<b>ｏ</b>智為身故不可分別<b>ｏ</b>不可以所分別<b>ｏ</b>不可以我人眾生相分別<b>ｏ</b>何故不能分別<b>ｏ</b>以意識因境界起<b>ｏ</b>取色形相<b>ｏ</b>是故離能分別<b>ｏ</b>亦離所分別<b>ｏ</b>楞伽王<b>ｏ</b>譬如壁上彩畫眾生無有覺知<b>ｏ</b>世間眾生悉亦如是無業無報<b>ｏ</b>諸法亦然無聞無說<b>ｏ</b>楞伽王<b>ｏ</b>世間眾生猶如變化<b>ｏ</b>凡夫外道不能了達<b>ｏ</b>楞伽王<b>ｏ</b>能如是見名為正見<b>ｏ</b>若他見者名分別見<b>ｏ</b>由分別故取著於二<br>
				<br>
				楞伽王<b>ｏ</b>譬如有人於水鏡中自見其像<b>ｏ</b>於燈月中自見其影<b>ｏ</b>於山谷中自聞其響<b>ｏ</b>便生分別而起取著<b>ｏ</b>此亦如是<b>ｏ</b>法與非法唯是分別<b>ｏ</b>由分別故不能捨離<b>ｏ</b>但更增長一切虛妄不得寂滅<b>ｏ</b>寂滅者所謂一緣<b>ｏ</b>一緣者是最勝三昧<b>ｏ</b>從此能生自證聖智<b>ｏ</b>以如來藏而為境界
			</p>
		</section>
		<hr>
		<section>
			<h3>集一切法品第二之一</h3>
			<p>
				爾時大慧菩薩摩訶薩與摩帝菩薩<b>ｏ</b>俱遊一切諸佛國土<b>ｏ</b>承佛神力從座而起<b>ｏ</b>偏袒右肩右膝著地<b>ｏ</b>向佛合掌曲躬恭敬而說頌言<br>
				<br>
				世間離生滅　譬如虛空花<br>
				智不得有無　而興大悲心<br>
				一切法如幻　遠離於心識<br>
				智不得有無　而興大悲心<br>
				世間恒如夢　遠離於斷常<br>
				智不得有無　而興大悲心<br>
				知人法無我　煩惱及爾焰<br>
				常清淨無相　而興大悲心<br>
				佛不住涅槃　涅槃不住佛<br>
				遠離覺不覺　若有若非有<br>
				法身如幻夢　云何可稱讚<br>
				知無性無生　乃名稱讚佛<br>
				佛無根境相　不見名見佛<br>
				云何於牟尼　而能有讚毀<br>
				若見於牟尼　寂靜遠離生<br>
				是人今後世　離著無所見<br>
				<br>
				爾時大慧菩薩摩訶薩偈讚佛已<b>ｏ</b>自說姓名<br>
				<br>
				我名為大慧　通達於大乘<br>
				今以百八義　仰諮尊中上<br>
				<br>
				時世間解聞是語已<b>ｏ</b>普觀眾會而說是言<br>
				<br>
				汝等諸佛子　今皆恣所問<br>
				我當為汝說　自證之境界<br>
				<br>
				爾時大慧菩薩摩訶薩蒙佛許已<b>ｏ</b>頂禮佛足以頌問曰<br>
				<br>
				云何起計度　云何淨計度<br>
				云何起迷惑　云何淨迷惑<br>
				云何名佛子　及無影次第<br>
				云何剎土化　相及諸外道<br>
				解脫至何所　誰縛誰能解<br>
				云何禪境界　何故有三乘<br>
				彼以何緣生　何作何能作<br>
				誰說二俱異　云何諸有起<br>
				云何無色定　及與滅盡定<br>
				云何為想滅　云何從定覺<br>
				云何所作生　進去及持身<br>
				云何見諸物　云何入諸地<br>
				云何有佛子　誰能破三有<br>
				何處身云何　生復住何處<br>
				云何得神通　自在及三昧<br>
				三昧心何相　願佛為我說<br>
				云何名藏識　云何名意識<br>
				云何起諸見　云何退諸見<br>
				云何姓非姓　云何唯是心<br>
				何因建立相　云何成無我<br>
				云何無眾生　云何隨俗說<br>
				云何得不起　常見及斷見<br>
				云何佛外道　其相不相違<br>
				何故當來世　種種諸異部<br>
				云何為性空　云何剎那滅<br>
				胎藏云何起　云何世不動<br>
				云何諸世間　如幻亦如夢<br>
				乾城及陽焰　乃至水中月<br>
				云何菩提分　覺分從何起<br>
				云何國土亂　何故見諸有<br>
				云何知世法　云何離文字<br>
				云何如空花　不生亦不滅<br>
				真如有幾種　諸度心有幾<br>
				云何如虛空　云何離分別<br>
				云何地次第　云何得無影<br>
				何者二無我　云何所知淨<br>
				聖智有幾種　戒眾生亦然<br>
				摩尼等諸寶　斯竝云何出<br>
				誰起於語言　眾生及諸物<br>
				明處與伎術　誰之所顯示<br>
				伽他有幾種　長行句亦然<br>
				道理幾不同　解釋幾差別<br>
				飲食是誰作　愛欲云何起<br>
				云何轉輪王　及以諸小王<br>
				云何王守護　天眾幾種別<br>
				地日月星宿　斯等竝是何<br>
				解脫有幾種　修行師復幾<br>
				云何阿闍梨　弟子幾差別<br>
				如來有幾種　本生事亦然<br>
				眾魔及異學　如是各有幾<br>
				自性幾種異　心有幾種別<br>
				云何唯假設　願佛為開演<br>
				云何為風雲　念智何因有<br>
				藤樹等行列　此竝誰能作<br>
				云何象馬獸　何因而捕取<br>
				云何卑陋人　此並誰能作<br>
				云何六時攝　云何一闡提<br>
				女男及不男　此竝云何生<br>
				云何修行進　云何修行退<br>
				瑜伽師有幾　令人住其中<br>
				眾生生諸趣　何形何色相<br>
				富饒大自在　此復何因得<br>
				云何釋迦種　云何甘蔗種<br>
				仙人長苦行　是誰之教授<br>
				何因佛世尊　一切剎中現<br>
				異名諸色類　佛子眾圍遶<br>
				何因不食肉　何因令斷肉<br>
				食肉諸眾生　以何因故食<br>
				何故諸國土　猶如日月形<br>
				須彌及蓮花　卍字師子像<br>
				何故諸國土　如因陀羅網<br>
				覆住或側住　一切寶所成<br>
				何故諸國土　無垢日月光<br>
				或如花果形　箜篌細腰鼓<br>
				云何變化佛　云何為報佛<br>
				真如智慧佛　願皆為我說<br>
				云何於欲界　不成等正覺<br>
				何故色究竟　離染得菩提<br>
				如來滅度後　誰當持正法<br>
				世尊住久如　正法幾時住<br>
				悉檀有幾種　諸見復有幾<br>
				何故立毘尼　及以諸比丘<br>
				一切諸佛子　獨覺及聲聞<br>
				云何轉所依　云何得無相<br>
				云何得世通　云何得出世<br>
				復以何因緣　心住七地中<br>
				僧伽有幾種　云何成破僧<br>
				云何為眾生　廣說醫方論<br>
				何故大牟尼　唱說如是言<br>
				迦葉拘留孫　拘那含是我<br>
				何故說斷常　及與我無我<br>
				何不恒說實　一切唯是心<br>
				云何男女林　訶梨菴摩羅<br>
				鷄羅娑輪圍　及以金剛山<br>
				如是處中間　無量寶莊嚴<br>
				仙人乾闥婆　一切皆充滿<br>
				此皆何因緣　願尊為我說<br>
				<br>
				爾時世尊<b>ｏ</b>聞其所請大乘微妙諸佛之心最上法門<b>ｏ</b>即告之言<b>ｏ</b>善哉大慧<b>ｏ</b>諦聽<b>ｏ</b>諦聽<b>ｏ</b>如汝所問<b>ｏ</b>當次第說<b>ｏ</b>即說頌言<br>
				<br>
				若生若不生　涅槃及空相<br>
				流轉無自性　波羅蜜佛子<br>
				聲聞辟支佛　外道無色行<br>
				須彌巨海山　洲渚剎土地<br>
				星宿與日月　天眾阿修羅<br>
				解脫自在通　力禪諸三昧<br>
				滅及如意足　菩提分及道<br>
				禪定與無量　諸蘊及往來<br>
				乃至滅盡定　心生起言說<br>
				心意識無我　五法及自性<br>
				分別所分別　能所二種見<br>
				諸乘種性處　金摩尼真珠<br>
				一闡提大種　荒亂及一佛<br>
				智所智教得　眾生有無有<br>
				象馬獸何因　云何而捕取<br>
				云何因譬喻　相應成悉檀<br>
				所作及能作　眾林與迷惑<br>
				如是真實理　唯心無境界<br>
				諸地無次第　無相轉所依<br>
				醫方工巧論　伎術諸明處<br>
				須彌諸山地　巨海日月量<br>
				上中下眾生　身各幾微塵<br>
				一一剎幾塵　一一弓幾肘<br>
				幾弓俱盧舍　半由旬由旬<br>
				兔毫與隙遊　蟣羊毛穬麥<br>
				半升與一升　是各幾穬麥<br>
				一斛及十斛　十萬暨千億<br>
				乃至頻婆羅　是等各幾數<br>
				幾塵成芥子　幾芥成草子<br>
				復以幾草子　而成於一豆<br>
				幾豆成一銖　幾銖成一兩<br>
				幾兩成一斤　幾斤成須彌<br>
				此等所應請　何因問餘事<br>
				聲聞辟支佛　諸佛及佛子<br>
				如是等身量　各有幾微塵<br>
				火風各幾塵　一一根有幾<br>
				眉及諸毛孔　復各幾塵成<br>
				如是等諸事　云何不問我<br>
				云何得財富　云何轉輪王<br>
				云何王守護　云何得解脫<br>
				云何長行句　婬欲及飲食<br>
				云何男女林　金剛等諸山<br>
				幻夢渴愛譬　諸雲從何起<br>
				時節云何有　何因種種味<br>
				女男及不男　佛菩薩嚴飾<br>
				云何諸妙山　仙闥婆莊嚴<br>
				解脫至何所　誰縛誰解脫<br>
				云何禪境界　變化及外道<br>
				云何無因作　云何有因作<br>
				云何轉諸見　云何起計度<br>
				云何淨計度　所作云何起<br>
				云何而轉去　云何斷諸想<br>
				云何起三昧　破三有者誰<br>
				何處身云何　云何無有我<br>
				云何隨俗說　汝問相云何<br>
				及所問非我　云何為胎藏<br>
				及以餘支分　云何斷常見<br>
				云何心一境　云何言說智<br>
				戒種性佛子　云何稱理釋<br>
				云何師弟子　眾生種性別<br>
				飲食及虛空　聰明魔施設<br>
				云何樹行布　是汝之所問<br>
				何因一切剎　種種相不同<br>
				或有如箜篌　腰鼓及眾花<br>
				或有離光明　仙人長苦行<br>
				或有好族姓　令眾生尊重<br>
				或有體卑陋　為人所輕賤<br>
				云何欲界中　修行不成佛<br>
				而於色究竟　乃昇等正覺<br>
				云何世間人　而能獲神通<br>
				何因稱比丘　何故名僧伽<br>
				云何化及報　真如智慧佛<br>
				云何使其心　得住七地中<br>
				此及於餘義　汝今咸問我<br>
				如先佛所說　一百八種句<br>
				一一相相應　遠離諸見過<br>
				亦離於世俗　言語所成法<br>
				我當為汝說　佛子應聽受<br>
				<br>
				爾時大慧菩薩摩訶薩白佛言<b>ｏ</b>世尊<b>ｏ</b>何者是一百八句<br>
				<br>
				佛言<b>ｏ</b>大慧<b>ｏ</b>所謂生句非生句<b>ｏ</b>常句非常句<b>ｏ</b>相句非相句<b>ｏ</b>住異句非住異句<b>ｏ</b>剎那句非剎那句<b>ｏ</b>自性句非自性句<b>ｏ</b>空句非空句<b>ｏ</b>斷句非斷句<b>ｏ</b>心句非心句<b>ｏ</b>中句非中句<b>ｏ</b>緣句非緣句<b>ｏ</b>因句非因句<b>ｏ</b>煩惱句非煩惱句<b>ｏ</b>愛句非愛句<b>ｏ</b>方便句非方便句<b>ｏ</b>善巧句非善巧句<b>ｏ</b>清淨句非清淨句<b>ｏ</b>相應句非相應句<b>ｏ</b>譬喻句非譬喻句<b>ｏ</b>弟子句非弟子句<b>ｏ</b>師句非師句<b>ｏ</b>種性句非種性句<b>ｏ</b>三乘句非三乘句<b>ｏ</b>無影像句非無影像句<b>ｏ</b>願句非願句<b>ｏ</b>三輪句非三輪句<b>ｏ</b>摽相句非摽相句<b>ｏ</b>有句非有句<b>ｏ</b>無句非無句<b>ｏ</b>俱句非俱句<b>ｏ</b>自證聖智句非自證聖智句<b>ｏ</b>現法樂句非現法樂句<b>ｏ</b>剎句非剎句<b>ｏ</b>塵句非塵句<b>ｏ</b>水句非水句<b>ｏ</b>弓句非弓句<b>ｏ</b>大種句非大種句<b>ｏ</b>算數句非算數句<b>ｏ</b>神通句非神通句<b>ｏ</b>虛空句非虛空句<b>ｏ</b>雲句非雲句<b>ｏ</b>巧明句非巧明句<b>ｏ</b>伎術句非伎術句<b>ｏ</b>風句非風句<b>ｏ</b>地句非地句<b>ｏ</b>心句非心句<b>ｏ</b>假立句非假立句<b>ｏ</b>體性句非體性句<b>ｏ</b>蘊句非蘊句<b>ｏ</b>眾生句非眾生句<b>ｏ</b>覺句非覺句<b>ｏ</b>涅槃句非涅槃句<b>ｏ</b>所知句非所知句<b>ｏ</b>外道句非外道句<b>ｏ</b>荒亂句非荒亂句<b>ｏ</b>幻句非幻句<b>ｏ</b>夢句非夢句<b>ｏ</b>陽焰句非陽焰句<b>ｏ</b>影像句非影像句<b>ｏ</b>火輪句非火輪句<b>ｏ</b>乾闥婆句非乾闥婆句<b>ｏ</b>天句非天句<b>ｏ</b>飲食句非飲食句<b>ｏ</b>婬欲句非婬欲句<b>ｏ</b>見句非見句<b>ｏ</b>波羅蜜句非波羅蜜句<b>ｏ</b>戒句非戒句<b>ｏ</b>日月星宿句非日月星宿句<b>ｏ</b>諦句非諦句<b>ｏ</b>果句非果句<b>ｏ</b>滅句非滅句<b>ｏ</b>滅起句非滅起句<b>ｏ</b>醫方句非醫方句<b>ｏ</b>相句非相句<b>ｏ</b>支分句非支分句<b>ｏ</b>禪句非禪句<b>ｏ</b>迷句非迷句<b>ｏ</b>現句非現句<b>ｏ</b>護句非護句<b>ｏ</b>種族句非種族句<b>ｏ</b>仙句非仙句<b>ｏ</b>王句非王句<b>ｏ</b>攝受句非攝受句<b>ｏ</b>寶句非寶句<b>ｏ</b>記句非記句<b>ｏ</b>一闡提句非一闡提句<b>ｏ</b>女男不男句非女男不男句<b>ｏ</b>味句非味句<b>ｏ</b>作句非作句<b>ｏ</b>身句非身句<b>ｏ</b>計度句非計度句<b>ｏ</b>動句非動句<b>ｏ</b>根句非根句<b>ｏ</b>有為句非有為句<b>ｏ</b>因果句非因果句<b>ｏ</b>色究竟句非色究竟句<b>ｏ</b>時節句非時節句<b>ｏ</b>樹藤句非樹藤句<b>ｏ</b>種種句非種種句<b>ｏ</b>演說句非演說句<b>ｏ</b>決定句非決定句<b>ｏ</b>毘尼句非毘尼句<b>ｏ</b>比丘句非比丘句<b>ｏ</b>住持句非住持句<b>ｏ</b>文字句非文字句<b>ｏ</b>大慧<b>ｏ</b>此百八句<b>ｏ</b>皆是過去諸佛所說（上正列中少二句<b>ｏ</b>應訪尋）<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>諸識有幾種生住滅<br>
				<br>
				佛言<b>ｏ</b>大慧<b>ｏ</b>諸識有二種生住滅<b>ｏ</b>非臆度者之所能知<b>ｏ</b>所謂相續生及相生<b>ｏ</b>相續住及相住<b>ｏ</b>相續滅及相滅<b>ｏ</b>諸識有三相<b>ｏ</b>謂轉相<b>ｏ</b>業相<b>ｏ</b>真相<b>ｏ</b>大慧<b>ｏ</b>識廣說有八<b>ｏ</b>略則唯二<b>ｏ</b>謂現識及分別事識<b>ｏ</b>大慧<b>ｏ</b>如明鏡中現諸色像<b>ｏ</b>現識亦爾<b>ｏ</b>大慧<b>ｏ</b>現識與分別事識<b>ｏ</b>此二識無異<b>ｏ</b>相互為因<b>ｏ</b>大慧<b>ｏ</b>現識以不思議熏變為因<b>ｏ</b>分別事識以分別境界及無始戲論習氣為因<b>ｏ</b>大慧<b>ｏ</b>阿賴耶識虛妄分別種種習氣滅<b>ｏ</b>即一切根識滅<b>ｏ</b>是名相滅<b>ｏ</b>大慧<b>ｏ</b>相續滅者<b>ｏ</b>謂所依因滅及所緣滅<b>ｏ</b>即相續滅<b>ｏ</b>所依因者<b>ｏ</b>謂無始戲論虛妄習氣<b>ｏ</b>所緣者<b>ｏ</b>謂自心所見分別境界<b>ｏ</b>大慧<b>ｏ</b>譬如泥團與微塵非異非不異<b>ｏ</b>金與莊嚴具亦如是<b>ｏ</b>大慧<b>ｏ</b>若泥團與微塵異者<b>ｏ</b>應非彼成<b>ｏ</b>而實彼成<b>ｏ</b>是故不異<b>ｏ</b>若不異者<b>ｏ</b>泥團微塵應無分別<b>ｏ</b>大慧<b>ｏ</b>轉識<b>ｏ</b>藏識若異者<b>ｏ</b>藏識非彼因<b>ｏ</b>若不異者<b>ｏ</b>轉識滅藏識亦應滅<b>ｏ</b>然彼真相不滅<b>ｏ</b>大慧<b>ｏ</b>識真相不滅<b>ｏ</b>但業相滅<b>ｏ</b>若真相滅者<b>ｏ</b>藏識應滅<b>ｏ</b>若藏識滅者<b>ｏ</b>即不異外道斷滅論<br>
				<br>
				大慧<b>ｏ</b>彼諸外道作如是說<b>ｏ</b>取境界相續識滅<b>ｏ</b>即無始相續識滅<b>ｏ</b>大慧<b>ｏ</b>彼諸外道說相續識從作者生<b>ｏ</b>不說眼識依色光明和合而生<b>ｏ</b>唯說作者為生因故<b>ｏ</b>作者是何<b>ｏ</b>彼計勝性丈夫自在時及微塵<b>ｏ</b>為能作者<b>ｏ</b>復次大慧<b>ｏ</b>有七種自性<b>ｏ</b>所謂<b>ｏ</b>集自性<b>ｏ</b>性自性<b>ｏ</b>相自性<b>ｏ</b>大種自性<b>ｏ</b>因自性<b>ｏ</b>緣自性<b>ｏ</b>成自性<b>ｏ</b>復次大慧<b>ｏ</b>有七種第一義<b>ｏ</b>所謂<b>ｏ</b>心所行<b>ｏ</b>智所行<b>ｏ</b>二見所行<b>ｏ</b>超二見所行<b>ｏ</b>超子地所行<b>ｏ</b>如來所行<b>ｏ</b>如來自證聖智所行<b>ｏ</b>大慧<b>ｏ</b>此是過去未來現在一切如來<b>ｏ</b>應<b>ｏ</b>正等覺法自性第一義心<b>ｏ</b>以此心成就如來世間出世間最上法<b>ｏ</b>以聖慧眼<b>ｏ</b>入自共相種種安立<b>ｏ</b>其所安立不與外道惡見共<b>ｏ</b>大慧<b>ｏ</b>云何為外道惡見<b>ｏ</b>謂不知境界自分別現<b>ｏ</b>於自性第一義<b>ｏ</b>見有見無而起言說<b>ｏ</b>大慧<b>ｏ</b>我今當說<b>ｏ</b>若了境如幻<b>ｏ</b>自心所現<b>ｏ</b>則滅妄想三有苦及無知愛業緣<br>
				<br>
				大慧<b>ｏ</b>有諸沙門婆羅門<b>ｏ</b>妄計非有及有於因果外顯現諸物<b>ｏ</b>依時而住<b>ｏ</b>或計蘊<b>ｏ</b>界<b>ｏ</b>處依緣生住<b>ｏ</b>有已即滅<b>ｏ</b>大慧<b>ｏ</b>彼於若相續<b>ｏ</b>若作用<b>ｏ</b>若生<b>ｏ</b>若滅<b>ｏ</b>若諸有<b>ｏ</b>若涅槃<b>ｏ</b>若道<b>ｏ</b>若業<b>ｏ</b>若果<b>ｏ</b>若諦<b>ｏ</b>是破壞斷滅論<b>ｏ</b>何以故<b>ｏ</b>不得現法故<b>ｏ</b>不見根本故<b>ｏ</b>大慧<b>ｏ</b>譬如瓶破不作瓶事<b>ｏ</b>又如燋種不能生牙<b>ｏ</b>此亦如是<b>ｏ</b>若蘊<b>ｏ</b>界<b>ｏ</b>處法已現當滅<b>ｏ</b>應知此則無相續生<b>ｏ</b>以無因故<b>ｏ</b>但是自心虛妄所見<br>
				<br>
				復次<b>ｏ</b>大慧<b>ｏ</b>若本無有識三緣合生<b>ｏ</b>龜應生毛<b>ｏ</b>沙應出油<b>ｏ</b>汝宗則壞<b>ｏ</b>違決定義<b>ｏ</b>所作事業悉空無益<b>ｏ</b>大慧<b>ｏ</b>三合為緣是因果性<b>ｏ</b>可說為有<b>ｏ</b>過現未來從無生有<b>ｏ</b>此依住覺想地者<b>ｏ</b>所有理教及自惡見熏習餘氣<b>ｏ</b>作如是說<b>ｏ</b>大慧<b>ｏ</b>愚癡凡夫惡見所噬邪見迷醉<b>ｏ</b>無智妄稱一切智說<br>
				<br>
				大慧<b>ｏ</b>復有沙門婆羅門<b>ｏ</b>觀一切法皆無自性<b>ｏ</b>如空中雲<b>ｏ</b>如旋火輪<b>ｏ</b>如乾闥婆城<b>ｏ</b>如幻<b>ｏ</b>如焰<b>ｏ</b>如水中月<b>ｏ</b>如夢所見<b>ｏ</b>不離自心<b>ｏ</b>由無始來虛妄見故取以為外<b>ｏ</b>作是觀已斷分別緣<b>ｏ</b>亦離妄心所取名義<b>ｏ</b>知身及物并所住處<b>ｏ</b>一切皆是藏識境界<b>ｏ</b>無能所取及生住滅<b>ｏ</b>如是思惟恒住不捨<b>ｏ</b>大慧<b>ｏ</b>此菩薩摩訶薩不久當得生死涅槃二種平等<b>ｏ</b>大悲方便無功用行<b>ｏ</b>觀眾生如幻如影從緣而起<b>ｏ</b>知一切境界離心無得<b>ｏ</b>行無相道漸昇諸地住三昧境<b>ｏ</b>了達三界皆唯自心<b>ｏ</b>得如幻定絕眾影像<b>ｏ</b>成就智慧證無生法<b>ｏ</b>入金剛喻三昧<b>ｏ</b>當得佛身恒住如如<b>ｏ</b>起諸變化力通自在<b>ｏ</b>大慧<b>ｏ</b>方便以為嚴飾遊眾佛國<b>ｏ</b>離諸外道及心意識<b>ｏ</b>轉依次第成如來身<b>ｏ</b>大慧<b>ｏ</b>菩薩摩訶薩欲得佛身<b>ｏ</b>應當遠離蘊<b>ｏ</b>界<b>ｏ</b>處心因緣所作生住滅法戲論分別<b>ｏ</b>但住心量觀察三有<b>ｏ</b>無始時來妄習所起<b>ｏ</b>思惟佛地無相無生自證聖法<b>ｏ</b>得心自在無功用行<b>ｏ</b>如如意寶隨宜現身<b>ｏ</b>令達唯心漸入諸地<b>ｏ</b>是故大慧<b>ｏ</b>菩薩摩訶薩於自悉檀應善修學
			</p>
		</section>
		<hr>
		<section>
			<h3>集一切法品第二之二</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>唯願為我說心<b>ｏ</b>意<b>ｏ</b>意識五法自性相眾妙法門<b>ｏ</b>此是一切諸佛菩薩入自心境離所行相<b>ｏ</b>稱真實義諸佛教心<b>ｏ</b>唯願如來為此山中諸菩薩眾<b>ｏ</b>隨順過去諸佛<b>ｏ</b>演說藏識海浪法身境界<br>
				<br>
				爾時世尊告大慧菩薩摩訶薩言<b>ｏ</b>有四種因緣眼識轉<b>ｏ</b>何等為四<b>ｏ</b>所謂<b>ｏ</b>不覺自心現而執取故<b>ｏ</b>無始時來取著於色虛妄習氣故<b>ｏ</b>識本性如是故<b>ｏ</b>樂見種種諸色相故<b>ｏ</b>大慧<b>ｏ</b>以此四緣<b>ｏ</b>阿賴耶識如瀑流水<b>ｏ</b>生轉識浪<b>ｏ</b>如眼識<b>ｏ</b>餘亦如是<b>ｏ</b>於一切諸根微塵毛孔眼等<b>ｏ</b>轉識或頓生<b>ｏ</b>譬如明鏡現眾色像<b>ｏ</b>或漸生<b>ｏ</b>猶如猛風吹大海水<b>ｏ</b>心海亦爾<b>ｏ</b>境界風吹起諸識浪<b>ｏ</b>相續不絕<b>ｏ</b>大慧<b>ｏ</b>因所作相非一非異<b>ｏ</b>業與生相相繫深縛<b>ｏ</b>不能了知色等自性<b>ｏ</b>五識身轉<b>ｏ</b>大慧<b>ｏ</b>與五識俱<b>ｏ</b>或因了別差別境相有意識生<b>ｏ</b>然彼諸識不作是念<b>ｏ</b>我等同時<b>ｏ</b>展轉為因<b>ｏ</b>而於自心所現境界<b>ｏ</b>分別執著俱時而起<b>ｏ</b>無差別相各了自境<b>ｏ</b>大慧<b>ｏ</b>諸修行者入於三昧<b>ｏ</b>以習力微起而不覺知<b>ｏ</b>但作是念<b>ｏ</b>我滅諸識入於三昧<b>ｏ</b>實不滅識而入三昧<b>ｏ</b>以彼不滅習氣種故<b>ｏ</b>但不取諸境<b>ｏ</b>名為識滅<br>
				<br>
				大慧<b>ｏ</b>如是藏識行相微細<b>ｏ</b>唯除諸佛及住地菩薩<b>ｏ</b>其餘一切二乘外道定慧之力皆不能知<b>ｏ</b>唯有修行如實行者<b>ｏ</b>以智慧力了諸地相善達句義<b>ｏ</b>無邊佛所廣集善根<b>ｏ</b>不妄分別自心所見<b>ｏ</b>能知之耳<b>ｏ</b>大慧<b>ｏ</b>諸修行人宴處山林上中下修<b>ｏ</b>能見自心分別流注<b>ｏ</b>得諸三昧自在力通<b>ｏ</b>諸佛灌頂菩薩圍繞<b>ｏ</b>知心<b>ｏ</b>意<b>ｏ</b>意識所行境界<b>ｏ</b>超愛業無明生死大海<b>ｏ</b>是故汝等應當親近諸佛菩薩<b>ｏ</b>如實修行大善知識<br>
				<br>
				爾時世尊重說頌言<br>
				<br>
				譬如巨海浪　斯由猛風起<br>
				洪波鼓溟壑　無有斷絕時<br>
				藏識海常住　境界風所動<br>
				種種諸識浪　騰躍而轉生<br>
				青赤等諸色　鹽貝乳石蜜<br>
				花果日月光　非異非不異<br>
				意等七種識　應知亦如是<br>
				如海共波浪　心俱和合生<br>
				譬如海水動　種種波浪轉<br>
				藏識亦如是　種種諸識生<br>
				心意及意識　為諸相故說<br>
				八識無別相　無能相所相<br>
				譬如海波浪　是則無差別<br>
				諸識心如是　異亦不可得<br>
				心能積集業　意能廣積集<br>
				了別故名識　對現境說五<br>
				<br>
				爾時大慧菩薩摩訶薩以頌問曰<br>
				<br>
				青赤諸色像　眾生識顯現<br>
				如浪種種法　云何願佛說<br>
				<br>
				爾時世尊以頌答曰<br>
				<br>
				青赤諸色像　浪中不可得<br>
				言心起眾相　開悟諸凡夫<br>
				而彼本無起　自心所取離<br>
				能取及所取　與彼波浪同<br>
				身資財安住　眾生識所現<br>
				是故見此起　與浪無差別<br>
				<br>
				爾時大慧復說頌言<br>
				<br>
				大海波浪性　鼓躍可分別<br>
				藏識如是起　何故不覺知<br>
				<br>
				爾時世尊以頌答曰<br>
				<br>
				阿賴耶如海　轉識同波浪<br>
				為凡夫無智　譬喻廣開演<br>
				<br>
				爾時大慧復說頌言<br>
				<br>
				譬如日光出　上下等皆照<br>
				世間燈亦然　應為愚說實<br>
				已能開示法　何不顯真實<br>
				<br>
				爾時世尊以頌答曰<br>
				<br>
				若說真實者　彼心無真實<br>
				譬如海波浪　鏡中像及夢<br>
				俱時而顯現　心境界亦然<br>
				境界不具故　次第而轉生<br>
				識以能了知　意復意謂然<br>
				五識了現境　無有定次第<br>
				譬如工畫師　及畫師弟子<br>
				布彩圖眾像　我說亦如是<br>
				彩色中無文　非筆亦非素<br>
				為悅眾生故　綺煥成眾像<br>
				言說則變異　真實離文字<br>
				我所住實法　為諸修行說<br>
				真實自證處　能所分別離<br>
				此為佛子說　愚夫別開演<br>
				種種皆如幻　所見不可得<br>
				如是種種說　隨事而變異<br>
				所說非所應　於彼為非說<br>
				譬如眾病人　良醫隨授藥<br>
				如來為眾生　隨心應量說<br>
				世間依怙者　證智所行處<br>
				外道非境界　聲聞亦復然<br>
				<br>
				復次<b>ｏ</b>大慧<b>ｏ</b>菩薩摩訶薩若欲了知能取所取分別境界<b>ｏ</b>皆是自心之所現者<b>ｏ</b>當離憒閙昏滯睡眠<b>ｏ</b>初中後夜勤加修習<b>ｏ</b>遠離曾聞外道邪論及二乘法<b>ｏ</b>通達自心分別之相<br>
				<br>
				復次<b>ｏ</b>大慧<b>ｏ</b>菩薩摩訶薩住智慧心所住相已<b>ｏ</b>於上聖智三相當勤修學<b>ｏ</b>何者為三<b>ｏ</b>所謂<b>ｏ</b>無影像相<b>ｏ</b>一切諸佛願持相<b>ｏ</b>自證聖智所趣相<b>ｏ</b>諸修行者獲此相已<b>ｏ</b>即捨跛驢智慧心相<b>ｏ</b>入菩薩第八地<b>ｏ</b>於此三相修行不捨<b>ｏ</b>大慧<b>ｏ</b>無影像相者<b>ｏ</b>謂由慣習一切二乘外道相故而得生起<b>ｏ</b>一切諸佛願持相者<b>ｏ</b>謂由諸佛自本願力所加持故而得生起<b>ｏ</b>自證聖智所趣相者<b>ｏ</b>謂由不取一切法相成就如幻諸三昧身趣佛地智故而得生起<b>ｏ</b>大慧<b>ｏ</b>是名上聖智三種相<b>ｏ</b>若得此相<b>ｏ</b>即到自證聖智所行之處<b>ｏ</b>汝及諸菩薩摩訶薩應勤修學<br>
				<br>
				爾時大慧菩薩摩訶薩知諸菩薩心之所念<b>ｏ</b>承一切佛威神之力<b>ｏ</b>白佛言<b>ｏ</b>唯願為說百八句差別所依聖智事自性法門<b>ｏ</b>一切如來<b>ｏ</b>應<b>ｏ</b>正等覺<b>ｏ</b>為諸菩薩摩訶薩墮自共相者<b>ｏ</b>說此妄計性差別義門<b>ｏ</b>知此義已<b>ｏ</b>則能淨治二無我觀境照明諸地<b>ｏ</b>超越一切二乘外道三昧之樂<b>ｏ</b>見諸如來不可思議所行境界<b>ｏ</b>畢竟捨離五法自性<b>ｏ</b>以一切佛法身智慧而自莊嚴<b>ｏ</b>入如幻境住一切剎<b>ｏ</b>兜率陀宮色究竟天<b>ｏ</b>成如來身<br>
				<br>
				佛言<b>ｏ</b>大慧<b>ｏ</b>有一類外道<b>ｏ</b>見一切法隨因而盡<b>ｏ</b>生分別解<b>ｏ</b>想兔無角起於無見<b>ｏ</b>如兔角無<b>ｏ</b>一切諸法悉亦如是<b>ｏ</b>復有外道<b>ｏ</b>見大種<b>ｏ</b>求那<b>ｏ</b>塵等諸物形量分位各差別已<b>ｏ</b>執兔無角<b>ｏ</b>於此而生牛有角想<b>ｏ</b>大慧<b>ｏ</b>彼墮二見不了唯心<b>ｏ</b>但於自心增長分別<b>ｏ</b>大慧<b>ｏ</b>身及資生器世間等<b>ｏ</b>一切皆唯分別所現<b>ｏ</b>大慧<b>ｏ</b>應知兔角離於有無<b>ｏ</b>諸法悉然<b>ｏ</b>勿生分別<b>ｏ</b>云何兔角離於有無<b>ｏ</b>互因待故<b>ｏ</b>分析牛角乃至微塵<b>ｏ</b>求其體相終不可得<b>ｏ</b>聖智所行遠離彼見<b>ｏ</b>是故於此不應分別<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>彼豈不以妄見起相<b>ｏ</b>比度觀待妄計無耶<br>
				<br>
				佛言<b>ｏ</b>不以分別起相待以言無<b>ｏ</b>何以故<b>ｏ</b>彼以分別為生因故<b>ｏ</b>以角分別為其所依<b>ｏ</b>所依為因離異不異<b>ｏ</b>非由相待顯兔角無<b>ｏ</b>大慧<b>ｏ</b>若此分別異兔角者<b>ｏ</b>則非角因<b>ｏ</b>若不異者<b>ｏ</b>因彼而起<b>ｏ</b>大慧<b>ｏ</b>分析牛角乃至極微<b>ｏ</b>求不可得<b>ｏ</b>異於有角言無角者<b>ｏ</b>如是分別決定非理<b>ｏ</b>二俱非有誰待於誰<b>ｏ</b>若相待不成<b>ｏ</b>待於有故言兔角無<b>ｏ</b>不應分別<b>ｏ</b>不正因故<b>ｏ</b>有無論者執有執無<b>ｏ</b>二俱不成<br>
				<br>
				大慧<b>ｏ</b>復有外道<b>ｏ</b>見色形狀虛空分齊而生執著<b>ｏ</b>言色異虛空起於分別<b>ｏ</b>大慧<b>ｏ</b>虛空是色隨入色種<b>ｏ</b>大慧<b>ｏ</b>色是虛空<b>ｏ</b>能持所持建立性故<b>ｏ</b>色空分齊應如是知<b>ｏ</b>大慧<b>ｏ</b>大種生時自相各別<b>ｏ</b>不住虛空中<b>ｏ</b>非彼無虛空<b>ｏ</b>大慧<b>ｏ</b>兔角亦爾<b>ｏ</b>觀待牛角言彼角無<b>ｏ</b>大慧<b>ｏ</b>分析牛角乃至微塵<b>ｏ</b>又析彼塵其相不現<b>ｏ</b>彼何所待而言無耶<b>ｏ</b>若待餘物彼亦如是<b>ｏ</b>大慧<b>ｏ</b>汝應遠離兔角<b>ｏ</b>牛角<b>ｏ</b>虛空及色所有分別<b>ｏ</b>汝及諸菩薩摩訶薩<b>ｏ</b>應常觀察自心所見分別之相<b>ｏ</b>於一切國土為諸佛子說觀察自心修行之法<br>
				<br>
				爾時世尊即說頌言<br>
				<br>
				心所見無有　唯依心故起<br>
				身資所住影　眾生藏識現<br>
				心意及與識　自性五種法<br>
				二無我清淨　諸導師演說<br>
				長短共觀待　展轉互相生<br>
				因有故成無　因無故成有<br>
				微塵分析事　不起色分別<br>
				唯心所安立　惡見者不信<br>
				外道非行處　聲聞亦復然<br>
				救世之所說　自證之境界<br>
				<br>
				爾時大慧菩薩摩訶薩<b>ｏ</b>為淨心現流故而請佛言<b>ｏ</b>世尊<b>ｏ</b>云何淨諸眾生自心現流<b>ｏ</b>為漸次淨<b>ｏ</b>為頓淨耶<br>
				<br>
				佛言<b>ｏ</b>大慧<b>ｏ</b>漸淨非頓<b>ｏ</b>如菴羅果漸熟非頓<b>ｏ</b>諸佛如來淨諸眾生自心現流<b>ｏ</b>亦復如是漸淨非頓<b>ｏ</b>如陶師造器漸成非頓<b>ｏ</b>諸佛如來淨諸眾生自心現流<b>ｏ</b>亦復如是漸而非頓<b>ｏ</b>譬如大地生諸草木漸生非頓<b>ｏ</b>諸佛如來淨諸眾生自心現流<b>ｏ</b>亦復如是漸而非頓<b>ｏ</b>大慧<b>ｏ</b>譬如人學音樂書畫種種伎術漸成非頓<b>ｏ</b>諸佛如來淨諸眾生自心現流<b>ｏ</b>亦復如是漸而非頓<b>ｏ</b>譬如明鏡頓現眾像而無分別<b>ｏ</b>諸佛如來淨諸眾生自心現流<b>ｏ</b>亦復如是<b>ｏ</b>頓現一切無相境界而無分別<b>ｏ</b>如日月輪一時遍照一切色像<b>ｏ</b>諸佛如來淨諸眾生自心過習<b>ｏ</b>亦復如是<b>ｏ</b>頓為示現不可思議諸佛如來智慧境界<b>ｏ</b>譬如藏識頓現於身及資生國土一切境界<b>ｏ</b>報佛亦爾<b>ｏ</b>於色究竟天<b>ｏ</b>頓能成熟一切眾生令修諸行<b>ｏ</b>譬如法佛頓現報佛<b>ｏ</b>及以化佛光明照曜自證聖境<b>ｏ</b>亦復如是<b>ｏ</b>頓現法相而為照曜<b>ｏ</b>令離一切有無惡見<br>
				<br>
				復次<b>ｏ</b>大慧<b>ｏ</b>法性所流<b>ｏ</b>佛說一切法自相共相<b>ｏ</b>自心現習氣因相<b>ｏ</b>妄計性所執因相<b>ｏ</b>更相繫屬<b>ｏ</b>種種幻事皆無自性<b>ｏ</b>而諸眾生種種執著取以為實<b>ｏ</b>悉不可得<br>
				<br>
				復次<b>ｏ</b>大慧<b>ｏ</b>妄計自性執著緣起自性起<b>ｏ</b>大慧<b>ｏ</b>譬如幻師以幻術力<b>ｏ</b>依草木瓦石幻作眾生若干色像<b>ｏ</b>令其見者種種分別<b>ｏ</b>皆無真實<b>ｏ</b>大慧<b>ｏ</b>此亦如是<b>ｏ</b>由取著境界習氣力故<b>ｏ</b>於緣起性中<b>ｏ</b>有妄計性種種相現<b>ｏ</b>是名妄計性生<b>ｏ</b>大慧<b>ｏ</b>是名法性所流佛說法相<br>
				<br>
				大慧<b>ｏ</b>法性佛者<b>ｏ</b>建立自證智所行<b>ｏ</b>離心自性相<b>ｏ</b>大慧<b>ｏ</b>化佛說施<b>ｏ</b>戒<b>ｏ</b>忍<b>ｏ</b>進<b>ｏ</b>禪定<b>ｏ</b>智慧<b>ｏ</b>蘊<b>ｏ</b>界<b>ｏ</b>處法及諸解脫諸識行相<b>ｏ</b>建立差別<b>ｏ</b>越外道見<b>ｏ</b>超無色行<b>ｏ</b>復次<b>ｏ</b>大慧<b>ｏ</b>法性佛非所攀緣<b>ｏ</b>一切所緣一切所作相根量等相<b>ｏ</b>悉皆遠離<b>ｏ</b>非凡夫二乘及諸外道執著我相所取境界<b>ｏ</b>是故大慧<b>ｏ</b>於自證聖智勝境界相當勤修學<b>ｏ</b>於自心所現分別見相當速捨離<br>
				<br>
				復次<b>ｏ</b>大慧<b>ｏ</b>聲聞乘有二種差別相<b>ｏ</b>所謂<b>ｏ</b>自證聖智殊勝相<b>ｏ</b>分別執著自性相<b>ｏ</b>云何自證聖智殊勝相<b>ｏ</b>謂明見苦<b>ｏ</b>空<b>ｏ</b>無常<b>ｏ</b>無我<b>ｏ</b>諸諦境界<b>ｏ</b>離欲寂滅故<b>ｏ</b>於蘊<b>ｏ</b>界<b>ｏ</b>處若自若共外不壞相<b>ｏ</b>如實了知故心住一境<b>ｏ</b>住一境已獲禪解脫三昧道果而得出離<b>ｏ</b>住自證聖智境界樂<b>ｏ</b>未離習氣及不思議變易死<b>ｏ</b>是名聲聞乘自證聖智境界相<b>ｏ</b>菩薩摩訶薩雖亦得此聖智境界<b>ｏ</b>以憐愍眾生故<b>ｏ</b>本願所持故<b>ｏ</b>不證寂滅門及三昧樂<b>ｏ</b>諸菩薩摩訶薩於此自證聖智樂中不應修學<b>ｏ</b>大慧<b>ｏ</b>云何分別執著自性相<b>ｏ</b>所謂<b>ｏ</b>知堅<b>ｏ</b>濕<b>ｏ</b>煖<b>ｏ</b>動<b>ｏ</b>青黃赤白如是等法<b>ｏ</b>非作者生<b>ｏ</b>然依教理見自共相分別執著<b>ｏ</b>是名聲聞乘分別執著相<b>ｏ</b>菩薩摩訶薩於此法中應知應捨<b>ｏ</b>離人無我見入法無我相<b>ｏ</b>漸住諸地<br>
				<br>
				爾時大慧菩薩摩訶薩白佛言<b>ｏ</b>世尊<b>ｏ</b>如來所說常不思議自證聖智第一義境<b>ｏ</b>將無同諸外道所說常不思議作者耶<br>
				<br>
				佛言<b>ｏ</b>大慧<b>ｏ</b>非諸外道作者得常不思議<b>ｏ</b>所以者何<b>ｏ</b>諸外道常不思議因<b>ｏ</b>自相不成<b>ｏ</b>既因自相不成<b>ｏ</b>以何顯示常不思議<b>ｏ</b>大慧<b>ｏ</b>外道所說常不思議<b>ｏ</b>若因自相成<b>ｏ</b>彼則有常<b>ｏ</b>但以作者為因相故<b>ｏ</b>常不思議不成<b>ｏ</b>大慧<b>ｏ</b>我第一義常不思議<b>ｏ</b>第一義因相成<b>ｏ</b>遠離有無<b>ｏ</b>自證聖智所行相故有相<b>ｏ</b>第一義智為其因故有因<b>ｏ</b>離有無故非作者<b>ｏ</b>如虛空涅槃寂滅法故常不思議<b>ｏ</b>是故我說常不思議<b>ｏ</b>不同外道所有諍論<b>ｏ</b>大慧<b>ｏ</b>此常不思議<b>ｏ</b>是諸如來自證聖智所行真理<b>ｏ</b>是故菩薩當勤修學<br>
				<br>
				復次<b>ｏ</b>大慧<b>ｏ</b>外道常不思議<b>ｏ</b>以無常異相因故常<b>ｏ</b>非自相因力故常<b>ｏ</b>大慧<b>ｏ</b>外道常不思議<b>ｏ</b>以見所作法有已還無<b>ｏ</b>無常已比知是常<b>ｏ</b>我亦見所作法有已還無<b>ｏ</b>無常已不因此說為常<b>ｏ</b>大慧<b>ｏ</b>外道以如是因相成常不思議<b>ｏ</b>此因相非有<b>ｏ</b>同於兔角故<b>ｏ</b>常不思議唯是分別<b>ｏ</b>但有言說<b>ｏ</b>何故彼因同於兔角<b>ｏ</b>無自因相故<b>ｏ</b>大慧<b>ｏ</b>我常不思議<b>ｏ</b>以自證為因相<b>ｏ</b>不以外法有已還無無常為因<b>ｏ</b>外道反此<b>ｏ</b>曾不能知常不思議自因之相<b>ｏ</b>而恒在於自證聖智所行相外<b>ｏ</b>此不應說<br>
				<br>
				復次<b>ｏ</b>大慧<b>ｏ</b>諸聲聞畏生死妄想苦而求涅槃<b>ｏ</b>不知生死涅槃差別之相<b>ｏ</b>一切皆是妄分別有<b>ｏ</b>無所有故<b>ｏ</b>妄計未來諸根境滅以為涅槃<b>ｏ</b>不知證自智境界轉所依藏識為大涅槃<b>ｏ</b>彼愚癡人說有三乘<b>ｏ</b>不說唯心無有境界<b>ｏ</b>大慧<b>ｏ</b>彼人不知去來現在諸佛所說自心境界<b>ｏ</b>取心外境<b>ｏ</b>常於生死輪轉不絕<br>
				<br>
				復次<b>ｏ</b>大慧<b>ｏ</b>去來現在諸如來說一切法不生<b>ｏ</b>何以故<b>ｏ</b>自心所見非有性故<b>ｏ</b>離有無生故<b>ｏ</b>如兔馬等角凡愚妄取<b>ｏ</b>唯自證聖智所行之處<b>ｏ</b>非諸愚夫二分別境<b>ｏ</b>大慧<b>ｏ</b>身及資生器世間等<b>ｏ</b>一切皆是藏識影像<b>ｏ</b>所取能取二種相現<b>ｏ</b>彼諸愚夫<b>ｏ</b>墮生住滅二見中故<b>ｏ</b>於中妄起有無分別<b>ｏ</b>大慧<b>ｏ</b>汝於此義當勤修學<br>
				<br>
				復次<b>ｏ</b>大慧<b>ｏ</b>有五種種性<b>ｏ</b>何等為五<b>ｏ</b>謂<b>ｏ</b>聲聞乘種性<b>ｏ</b>緣覺乘種性<b>ｏ</b>如來乘種性<b>ｏ</b>不定種性<b>ｏ</b>無種性<b>ｏ</b>大慧<b>ｏ</b>云何知是聲聞乘種性<b>ｏ</b>謂若聞說於蘊<b>ｏ</b>界<b>ｏ</b>處自相共相<b>ｏ</b>若知若證<b>ｏ</b>舉身毛竪心樂修習<b>ｏ</b>於緣起相不樂觀察<b>ｏ</b>應知此是聲聞乘種性<b>ｏ</b>彼於自乘見所證已<b>ｏ</b>於五六地斷煩惱結<b>ｏ</b>不斷煩惱習<b>ｏ</b>住不思議死<b>ｏ</b>正師子吼言<b>ｏ</b>我生已盡<b>ｏ</b>梵行已立<b>ｏ</b>所作已辦<b>ｏ</b>不受後有<b>ｏ</b>修習人無我<b>ｏ</b>乃至生於得涅槃覺<b>ｏ</b>大慧<b>ｏ</b>復有眾生求證涅槃<b>ｏ</b>言能覺知我人眾生養者取者<b>ｏ</b>此是涅槃<b>ｏ</b>復有說言<b>ｏ</b>見一切法因作者有<b>ｏ</b>此是涅槃<b>ｏ</b>大慧<b>ｏ</b>彼無解脫<b>ｏ</b>以未能見法無我故<b>ｏ</b>此是聲聞乘及外道種性<b>ｏ</b>於未出中生出離想<b>ｏ</b>應勤修習捨此惡見<br>
				<br>
				大慧<b>ｏ</b>云何知是緣覺乘種性<b>ｏ</b>謂若聞說緣覺乘法<b>ｏ</b>舉身毛竪悲泣流淚<b>ｏ</b>離憒閙緣無所染著<b>ｏ</b>有時聞說現種種身<b>ｏ</b>或聚或散神通變化<b>ｏ</b>其心信受無所違逆<b>ｏ</b>當知此是緣覺乘種性<b>ｏ</b>應為其說緣覺乘法<br>
				<br>
				大慧<b>ｏ</b>如來乘種性所證法有三種<b>ｏ</b>所謂<b>ｏ</b>自性無自性法<b>ｏ</b>內身自證聖智法<b>ｏ</b>外諸佛剎廣大法<b>ｏ</b>大慧<b>ｏ</b>若有聞說此一一法及自心所現身財建立阿賴耶識不思議境<b>ｏ</b>不驚不怖不畏<b>ｏ</b>當知此是如來乘性<br>
				<br>
				大慧<b>ｏ</b>不定種性者<b>ｏ</b>謂聞說彼三種法時<b>ｏ</b>隨生信解而順修學<b>ｏ</b>大慧<b>ｏ</b>為初治地人而說種性<b>ｏ</b>欲令其入無影像地<b>ｏ</b>作此建立<b>ｏ</b>大慧<b>ｏ</b>彼住三昧樂聲聞<b>ｏ</b>若能證知自所依識<b>ｏ</b>見法無我淨煩惱習<b>ｏ</b>畢竟當得如來之身<br>
				<br>
				爾時世尊即說頌言<br>
				<br>
				預流一來果　不還阿羅漢<br>
				是等諸聖人　其心悉迷惑<br>
				我所立三乘　一乘及非乘<br>
				為愚夫少智　樂寂諸聖說<br>
				第一義法門　遠離於二取<br>
				住於無境界　何建立三乘<br>
				諸禪及無量　無色三摩提<br>
				乃至滅受想　唯心不可得<br>
				<br>
				復次<b>ｏ</b>大慧<b>ｏ</b>此中一闡提<b>ｏ</b>何故於解脫中不生欲樂<b>ｏ</b>大慧<b>ｏ</b>以捨一切善根故<b>ｏ</b>為無始眾生起願故<b>ｏ</b>云何捨一切善根<b>ｏ</b>謂謗菩薩藏<b>ｏ</b>言<b>ｏ</b>此非隨順契經調伏解脫之說<b>ｏ</b>作是語時<b>ｏ</b>善根悉斷不入涅槃<b>ｏ</b>云何為無始眾生起願<b>ｏ</b>謂諸菩薩以本願方便<b>ｏ</b>願一切眾生悉入涅槃<b>ｏ</b>若一眾生未涅槃者<b>ｏ</b>我終不入<b>ｏ</b>此亦住一闡提趣<b>ｏ</b>此是無涅槃種性相<br>
				<br>
				大慧菩薩言<b>ｏ</b>世尊<b>ｏ</b>此中何者畢竟不入涅槃<br>
				<br>
				佛言<b>ｏ</b>大慧<b>ｏ</b>彼菩薩一闡提<b>ｏ</b>知一切法本來涅槃<b>ｏ</b>畢竟不入<b>ｏ</b>非捨善根<b>ｏ</b>何以故<b>ｏ</b>捨善根一闡提<b>ｏ</b>以佛威力故<b>ｏ</b>或時善根生<b>ｏ</b>所以者何<b>ｏ</b>佛於一切眾生無捨時故<b>ｏ</b>是故菩薩一闡提不入涅槃<br>
				<br>
				復次<b>ｏ</b>大慧<b>ｏ</b>菩薩摩訶薩當善知三自性相<b>ｏ</b>何者為三<b>ｏ</b>所謂<b>ｏ</b>妄計自性<b>ｏ</b>緣起自性<b>ｏ</b>圓成自性<b>ｏ</b>大慧<b>ｏ</b>妄計自性從相生<b>ｏ</b>云何從相生<b>ｏ</b>謂彼依緣起事相種類顯現<b>ｏ</b>生計著故<b>ｏ</b>大慧<b>ｏ</b>彼計著事相<b>ｏ</b>有二種妄計性生<b>ｏ</b>是諸如來之所演說<b>ｏ</b>謂<b>ｏ</b>名相計著相<b>ｏ</b>事相計著相<b>ｏ</b>大慧<b>ｏ</b>事計著相者<b>ｏ</b>謂計著內外法<b>ｏ</b>相計著相者<b>ｏ</b>謂即彼內外法中計著自共相<b>ｏ</b>是名二種妄計自性相<b>ｏ</b>大慧<b>ｏ</b>從所依所緣起<b>ｏ</b>是緣起性<b>ｏ</b>何者圓成自性<b>ｏ</b>謂離名相事相一切分別<b>ｏ</b>自證聖智所行真如<b>ｏ</b>大慧<b>ｏ</b>此是圓成自性如來藏心<br>
				<br>
				爾時世尊即說頌言<br>
				<br>
				名相分別　二自性相<br>
				正智真如　是圓成性<br>
				<br>
				大慧<b>ｏ</b>是名觀察五法自性相法門<b>ｏ</b>自證聖智所行境界<b>ｏ</b>汝及諸菩薩摩訶薩當勤修學<br>
				<br>
				復次<b>ｏ</b>大慧<b>ｏ</b>菩薩摩訶薩當善觀察二無我相<b>ｏ</b>何者為二<b>ｏ</b>所謂<b>ｏ</b>人無我相<b>ｏ</b>法無我相<b>ｏ</b>大慧<b>ｏ</b>何者是人無我相<b>ｏ</b>謂<b>ｏ</b>蘊<b>ｏ</b>界<b>ｏ</b>處離我我所<b>ｏ</b>無知愛業之所生起眼等識生<b>ｏ</b>取於色等而生計著<b>ｏ</b>又自心所見身器世間<b>ｏ</b>皆是藏心之所顯現<b>ｏ</b>剎那相續變壞不停<b>ｏ</b>如河流<b>ｏ</b>如種子<b>ｏ</b>如燈焰<b>ｏ</b>如迅風<b>ｏ</b>如浮雲<b>ｏ</b>躁動不安如猨猴<b>ｏ</b>樂不淨處如飛蠅<b>ｏ</b>不知厭足如猛火<b>ｏ</b>無始虛偽習氣為因<b>ｏ</b>諸有趣中流轉不息如汲水輪<b>ｏ</b>種種色身威儀進止<b>ｏ</b>譬如死屍呪力故行<b>ｏ</b>亦如木人因機運動<b>ｏ</b>若能於此善知其相<b>ｏ</b>是名人無我智<br>
				<br>
				大慧<b>ｏ</b>云何為法無我智<b>ｏ</b>謂知蘊<b>ｏ</b>界<b>ｏ</b>處是妄計性<b>ｏ</b>如蘊<b>ｏ</b>界<b>ｏ</b>處離我我所<b>ｏ</b>唯共積聚愛業繩縛<b>ｏ</b>互為緣起無能作者<b>ｏ</b>蘊等亦爾離自共相<b>ｏ</b>虛妄分別種種相現<b>ｏ</b>愚夫分別非諸聖者<b>ｏ</b>如是觀察一切諸法<b>ｏ</b>離心<b>ｏ</b>意<b>ｏ</b>意識五法自性<b>ｏ</b>是名菩薩摩訶薩法無我智<b>ｏ</b>得此智已知無境界<b>ｏ</b>了諸地相<b>ｏ</b>即入初地心生歡喜<b>ｏ</b>次第漸進乃至善慧及以法雲<b>ｏ</b>諸有所作皆悉已辦<b>ｏ</b>住是地已<b>ｏ</b>有大寶蓮花王眾寶莊嚴<b>ｏ</b>於其花上有寶宮殿狀如蓮花<b>ｏ</b>菩薩往修幻性法門之所成就<b>ｏ</b>而坐其上<b>ｏ</b>同行佛子前後圍繞<b>ｏ</b>一切佛剎所有如來皆舒其手<b>ｏ</b>如轉輪王子灌頂之法而灌其頂<b>ｏ</b>超佛子地獲自證法<b>ｏ</b>成就如來自在法身<b>ｏ</b>大慧<b>ｏ</b>是名見法無我相<b>ｏ</b>汝及諸菩薩摩訶薩應勤修學<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願說建立誹謗相<b>ｏ</b>令我及諸菩薩摩訶薩離此惡見<b>ｏ</b>疾得阿耨多羅三藐三菩提<b>ｏ</b>得菩提已<b>ｏ</b>破建立常<b>ｏ</b>誹謗斷見<b>ｏ</b>令於正法不生毀謗<br>
				<br>
				佛受其請即說頌言<br>
				<br>
				身資財所住　皆唯心影像<br>
				凡愚不能了　起建立誹謗<br>
				所起但是心　離心不可得<br>
				<br>
				爾時世尊欲重說此義<b>ｏ</b>告大慧言<b>ｏ</b>有四種無有有建立<b>ｏ</b>何者為四<b>ｏ</b>所謂<b>ｏ</b>無有相建立相<b>ｏ</b>無有見建立見<b>ｏ</b>無有因建立因<b>ｏ</b>無有性建立性<b>ｏ</b>是為四<b>ｏ</b>大慧<b>ｏ</b>誹謗者<b>ｏ</b>謂於諸惡見所建立法求不可得<b>ｏ</b>不善觀察遂生誹謗<b>ｏ</b>此是建立誹謗相<b>ｏ</b>大慧<b>ｏ</b>云何無有相建立相<b>ｏ</b>謂於蘊<b>ｏ</b>界<b>ｏ</b>處自相共相本無所有<b>ｏ</b>而生計著<b>ｏ</b>此如是<b>ｏ</b>此不異<b>ｏ</b>而此分別從無始種種惡習所生<b>ｏ</b>是名無有相建立相<b>ｏ</b>云何無有見建立見<b>ｏ</b>謂於蘊<b>ｏ</b>界<b>ｏ</b>處建立我人眾生等見<b>ｏ</b>是名無有見建立見<b>ｏ</b>云何無有因建立因<b>ｏ</b>謂初識前無因不生<b>ｏ</b>其初識本無<b>ｏ</b>後眼色明念等為因如幻生<b>ｏ</b>生已有<b>ｏ</b>有還滅<b>ｏ</b>是名無有因建立因<b>ｏ</b>云何無有性建立性<b>ｏ</b>謂於虛空涅槃非數滅無作性<b>ｏ</b>執著建立<b>ｏ</b>大慧<b>ｏ</b>此離性非性<b>ｏ</b>一切諸法離於有無<b>ｏ</b>猶如毛輪<b>ｏ</b>兔馬等角<b>ｏ</b>是名無有性建立性<b>ｏ</b>大慧<b>ｏ</b>建立誹謗<b>ｏ</b>皆是凡愚不了唯心而生分別<b>ｏ</b>非諸聖者<b>ｏ</b>是故汝等當勤觀察遠離此見<br>
				<br>
				大慧<b>ｏ</b>菩薩摩訶薩善知心<b>ｏ</b>意<b>ｏ</b>意識<b>ｏ</b>五法<b>ｏ</b>自性<b>ｏ</b>二無我相已<b>ｏ</b>為眾生故作種種身<b>ｏ</b>如依緣起起妄計性<b>ｏ</b>亦如摩尼隨心現色<b>ｏ</b>普入佛會聽聞佛說<b>ｏ</b>諸法如幻<b>ｏ</b>如夢如影<b>ｏ</b>如鏡中像<b>ｏ</b>如水中月<b>ｏ</b>遠離生滅及以斷常<b>ｏ</b>不住聲聞辟支佛道<b>ｏ</b>聞已成就無量百千億那由他三昧<b>ｏ</b>得此三昧已<b>ｏ</b>遍遊一切諸佛國土<b>ｏ</b>供養諸佛生諸天上<b>ｏ</b>顯揚三寶示現佛身<b>ｏ</b>為諸聲聞菩薩大眾<b>ｏ</b>說外境界皆唯是心<b>ｏ</b>悉令遠離有無等執<br>
				<br>
				爾時世尊即說頌言<br>
				<br>
				佛子能觀見　世間唯是心<br>
				示現種種身　所作無障礙<br>
				神通力自在　一切皆成就<br>
				<br>
				爾時大慧菩薩摩訶薩復請佛言<b>ｏ</b>願為我說一切法空<b>ｏ</b>無生<b>ｏ</b>無二<b>ｏ</b>無自性相<b>ｏ</b>我及諸菩薩悟此相故<b>ｏ</b>離有無分別<b>ｏ</b>疾得阿耨多羅三藐三菩提<br>
				<br>
				佛言<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>空者即是妄計性句義<b>ｏ</b>大慧<b>ｏ</b>為執著妄計自性故<b>ｏ</b>說空<b>ｏ</b>無生<b>ｏ</b>無二<b>ｏ</b>無自性<b>ｏ</b>大慧<b>ｏ</b>略說空性有七種<b>ｏ</b>謂<b>ｏ</b>相空<b>ｏ</b>自性空<b>ｏ</b>無行空<b>ｏ</b>行空<b>ｏ</b>一切法不可說空<b>ｏ</b>第一義聖智大空<b>ｏ</b>彼彼空<b>ｏ</b>云何相空<b>ｏ</b>謂一切法自相共相空<b>ｏ</b>展轉積聚互相待故<b>ｏ</b>分析推求無所有故<b>ｏ</b>自他及共皆不生故<b>ｏ</b>自共相無生亦無住<b>ｏ</b>是故名一切法自相空<b>ｏ</b>云何自性空<b>ｏ</b>謂一切法自性不生<b>ｏ</b>是名自性空<b>ｏ</b>云何無行空<b>ｏ</b>所謂諸蘊本來涅槃無有諸行<b>ｏ</b>是名無行空<b>ｏ</b>云何行空<b>ｏ</b>所謂諸蘊由業及因和合而起<b>ｏ</b>離我我所<b>ｏ</b>是名行空<b>ｏ</b>云何一切法不可說空<b>ｏ</b>謂一切法妄計自性無可言說<b>ｏ</b>是名不可說空<b>ｏ</b>云何第一義聖智大空<b>ｏ</b>謂得自證聖智時<b>ｏ</b>一切諸見過習悉離<b>ｏ</b>是名第一義聖智大空<b>ｏ</b>云何彼彼空<b>ｏ</b>謂於此無彼<b>ｏ</b>是名彼彼空<b>ｏ</b>譬如鹿子母堂無象馬牛羊等<b>ｏ</b>我說彼堂空<b>ｏ</b>非無比丘眾<b>ｏ</b>大慧<b>ｏ</b>非謂堂無堂自性<b>ｏ</b>非謂比丘無比丘自性<b>ｏ</b>非謂餘處無象馬牛羊<b>ｏ</b>大慧<b>ｏ</b>一切諸法自共相<b>ｏ</b>彼彼求不可得<b>ｏ</b>是故說名彼彼空<b>ｏ</b>是名七種空<b>ｏ</b>大慧<b>ｏ</b>此彼彼空<b>ｏ</b>空中最麁<b>ｏ</b>汝應遠離<br>
				<br>
				復次<b>ｏ</b>大慧<b>ｏ</b>無生者<b>ｏ</b>自體不生而非不生<b>ｏ</b>除住三昧<b>ｏ</b>是名無生<b>ｏ</b>大慧<b>ｏ</b>無自性者<b>ｏ</b>以無生故密意而說<b>ｏ</b>大慧<b>ｏ</b>一切法無自性<b>ｏ</b>以剎那不住故<b>ｏ</b>見後變異故<b>ｏ</b>是名無自性<b>ｏ</b>云何無二相<b>ｏ</b>大慧<b>ｏ</b>如光影如長短如黑白<b>ｏ</b>皆相待立<b>ｏ</b>獨則不成<b>ｏ</b>大慧<b>ｏ</b>非於生死外有涅槃<b>ｏ</b>非於涅槃外有生死<b>ｏ</b>生死涅槃無相違相<b>ｏ</b>如生死涅槃<b>ｏ</b>一切法亦如是<b>ｏ</b>是名無二相<b>ｏ</b>大慧<b>ｏ</b>空<b>ｏ</b>無生<b>ｏ</b>無二<b>ｏ</b>無自性相<b>ｏ</b>汝當勤學<br>
				<br>
				爾時世尊重說頌言<br>
				<br>
				我常說空法　遠離於斷常<br>
				生死如幻夢　而業亦不壞<br>
				虛空及涅槃　滅二亦如是<br>
				愚夫妄分別　諸聖離有無<br>
				<br>
				爾時世尊復告大慧菩薩摩訶薩言<b>ｏ</b>大慧<b>ｏ</b>此空<b>ｏ</b>無生<b>ｏ</b>無自性<b>ｏ</b>無二相<b>ｏ</b>悉入一切諸佛所說修多羅中<b>ｏ</b>佛所說經皆有是義<b>ｏ</b>大慧<b>ｏ</b>諸修多羅隨順一切眾生心說<b>ｏ</b>而非真實在於言中<b>ｏ</b>譬如陽焰誑惑諸獸令生水想而實無水<b>ｏ</b>眾經所說亦復如是<b>ｏ</b>隨諸愚夫自所分別令生歡喜<b>ｏ</b>非皆顯示聖智證處真實之法<b>ｏ</b>大慧<b>ｏ</b>應隨順義莫著言說<br>
				<br>
				爾時大慧菩薩摩訶薩白佛言<b>ｏ</b>世尊<b>ｏ</b>修多羅中說如來藏本性清淨<b>ｏ</b>常恒不斷無有變易<b>ｏ</b>具三十二相<b>ｏ</b>在於一切眾生身中<b>ｏ</b>為蘊<b>ｏ</b>界<b>ｏ</b>處垢衣所纏<b>ｏ</b>貪<b>ｏ</b>恚<b>ｏ</b>癡等妄分別垢之所污染<b>ｏ</b>如無價寶在垢衣中<b>ｏ</b>外道說我是常作者<b>ｏ</b>離於求那自在無滅<b>ｏ</b>世尊所說如來藏義<b>ｏ</b>豈不同於外道我耶<br>
				<br>
				佛言<b>ｏ</b>大慧<b>ｏ</b>我說如來藏<b>ｏ</b>不同外道所說之我<b>ｏ</b>大慧<b>ｏ</b>如來<b>ｏ</b>應<b>ｏ</b>正等覺<b>ｏ</b>以性空<b>ｏ</b>實際<b>ｏ</b>涅槃<b>ｏ</b>不生<b>ｏ</b>無相無願等諸句義<b>ｏ</b>說如來藏<b>ｏ</b>為令愚夫離無我怖<b>ｏ</b>說無分別無影像處如來藏門<b>ｏ</b>未來現在諸菩薩摩訶薩<b>ｏ</b>不應於此執著於我<b>ｏ</b>大慧<b>ｏ</b>譬如陶師於泥聚中<b>ｏ</b>以人功水杖輪繩方便作種種器<b>ｏ</b>如來亦爾<b>ｏ</b>於遠離一切分別相無我法中<b>ｏ</b>以種種智慧方便善巧<b>ｏ</b>或說如來藏<b>ｏ</b>或說為無我<b>ｏ</b>種種名字各各差別<b>ｏ</b>大慧<b>ｏ</b>我說如來藏<b>ｏ</b>為攝著我諸外道眾<b>ｏ</b>令離妄見入三解脫<b>ｏ</b>速得證於阿耨多羅三藐三菩提<b>ｏ</b>是故諸佛說如來藏<b>ｏ</b>不同外道所說之我<b>ｏ</b>若欲離於外道見者<b>ｏ</b>應知無我如來藏義<br>
				<br>
				爾時世尊即說頌曰<br>
				<br>
				士夫相續蘊　眾緣及微塵<br>
				勝自在作者　此但心分別<br>
				<br>
				爾時大慧菩薩普觀未來一切眾生<b>ｏ</b>復請佛言<b>ｏ</b>願為我說具修行法<b>ｏ</b>如諸菩薩摩訶薩成大修行<br>
				<br>
				佛言<b>ｏ</b>大慧<b>ｏ</b>菩薩摩訶薩具四種法成大修行<b>ｏ</b>何者為四<b>ｏ</b>謂<b>ｏ</b>觀察自心所現故<b>ｏ</b>遠離生住滅見故<b>ｏ</b>善知外法無性故<b>ｏ</b>專求自證聖智故<b>ｏ</b>若諸菩薩成此四法<b>ｏ</b>則得名為大修行者<b>ｏ</b>大慧<b>ｏ</b>云何觀察自心所現<b>ｏ</b>謂觀三界唯是自心<b>ｏ</b>離我我所<b>ｏ</b>無動作無來去<b>ｏ</b>無始執著過習所熏<b>ｏ</b>三界種種色行名言繫縛身資所住分別隨入之所顯現<b>ｏ</b>菩薩摩訶薩如是觀察自心所現<b>ｏ</b>大慧<b>ｏ</b>云何得離生住滅見<b>ｏ</b>所謂觀一切法如幻夢生<b>ｏ</b>自他及俱皆不生故<b>ｏ</b>隨自心量之所現故<b>ｏ</b>見外物無有故<b>ｏ</b>見諸識不起故<b>ｏ</b>及眾緣無積故<b>ｏ</b>分別因緣起三界故<b>ｏ</b>如是觀時<b>ｏ</b>若內若外一切諸法皆不可得<b>ｏ</b>知無體實遠離生見<b>ｏ</b>證如幻性<b>ｏ</b>即時逮得無生法忍<b>ｏ</b>住第八地<b>ｏ</b>了心<b>ｏ</b>意<b>ｏ</b>意識<b>ｏ</b>五法<b>ｏ</b>自性<b>ｏ</b>二無我境<b>ｏ</b>轉所依止獲意生身<br>
				<br>
				大慧言<b>ｏ</b>世尊<b>ｏ</b>以何因緣名意生身<br>
				<br>
				佛言<b>ｏ</b>大慧<b>ｏ</b>意生身者<b>ｏ</b>譬如意去速疾無礙<b>ｏ</b>名意生身<b>ｏ</b>大慧<b>ｏ</b>譬如心意於無量百千由旬之外<b>ｏ</b>憶先所見種種諸物<b>ｏ</b>念念相續疾詣於彼<b>ｏ</b>非是其身及山河石壁所能為礙<b>ｏ</b>意生身者亦復如是<b>ｏ</b>如幻三昧力通自在諸相莊嚴<b>ｏ</b>憶本成就眾生願故<b>ｏ</b>猶如意去生於一切諸聖眾中<b>ｏ</b>是名菩薩摩訶薩得遠離於生住滅見<b>ｏ</b>大慧<b>ｏ</b>云何觀察外法無性<b>ｏ</b>謂觀察一切法<b>ｏ</b>如陽焰<b>ｏ</b>如夢境<b>ｏ</b>如毛輪<b>ｏ</b>無始戲論種種執著<b>ｏ</b>虛妄惡習為其因故<b>ｏ</b>如是觀察一切法時<b>ｏ</b>即是專求自證聖智<b>ｏ</b>大慧<b>ｏ</b>是名菩薩具四種法成大修行<b>ｏ</b>汝應如是勤加修學<br>
				<br>
				爾時大慧菩薩摩訶薩復請佛言<b>ｏ</b>願說一切法因緣相<b>ｏ</b>令我及諸菩薩摩訶薩了達其義<b>ｏ</b>離有無見<b>ｏ</b>不妄執諸法漸生頓生<br>
				<br>
				佛言<b>ｏ</b>大慧<b>ｏ</b>一切法因緣生有二種<b>ｏ</b>謂<b>ｏ</b>內及外<b>ｏ</b>外者<b>ｏ</b>謂以泥團<b>ｏ</b>水<b>ｏ</b>杖輪<b>ｏ</b>繩<b>ｏ</b>人功等緣和合成瓶<b>ｏ</b>如泥瓶<b>ｏ</b>縷疊草席<b>ｏ</b>種牙酪蘇<b>ｏ</b>悉亦如是<b>ｏ</b>名外緣前後轉生<b>ｏ</b>內者<b>ｏ</b>謂無明愛業等生蘊<b>ｏ</b>界<b>ｏ</b>處法<b>ｏ</b>是為內緣起<b>ｏ</b>此但愚夫之所分別<br>
				<br>
				大慧<b>ｏ</b>因有六種<b>ｏ</b>謂<b>ｏ</b>當有因<b>ｏ</b>相屬因<b>ｏ</b>相因<b>ｏ</b>能作因<b>ｏ</b>顯了因<b>ｏ</b>觀待因<b>ｏ</b>大慧<b>ｏ</b>當有因者<b>ｏ</b>謂內外法作因生果<b>ｏ</b>相屬因者<b>ｏ</b>謂內外法作緣<b>ｏ</b>生果蘊種子等<b>ｏ</b>相因者<b>ｏ</b>作無間相<b>ｏ</b>生相續果<b>ｏ</b>能作因者<b>ｏ</b>謂作增上而生於果<b>ｏ</b>如轉輪王<b>ｏ</b>顯了因者<b>ｏ</b>謂分別生能顯境相<b>ｏ</b>如燈照物<b>ｏ</b>觀待因者<b>ｏ</b>謂滅時相續斷<b>ｏ</b>無妄想生<b>ｏ</b>大慧<b>ｏ</b>此是愚夫自所分別<b>ｏ</b>非漸次生亦非頓生<b>ｏ</b>何以故<b>ｏ</b>大慧<b>ｏ</b>若頓生者<b>ｏ</b>則作與所作無有差別<b>ｏ</b>求其因相不可得故<b>ｏ</b>若漸生者<b>ｏ</b>求其體相亦不可得<b>ｏ</b>如未生子云何名父<b>ｏ</b>諸計度人言以因緣<b>ｏ</b>所緣緣<b>ｏ</b>無間緣<b>ｏ</b>增上緣等<b>ｏ</b>所生能生互相繫屬次第生者<b>ｏ</b>理不得成<b>ｏ</b>皆是妄情執著相故<b>ｏ</b>大慧<b>ｏ</b>漸次與頓皆悉不生<b>ｏ</b>但有心現身資等故<b>ｏ</b>外自共相皆無性故<b>ｏ</b>惟除識起自分別見<b>ｏ</b>大慧<b>ｏ</b>是故應離因緣所作和合相中漸頓生見<br>
				<br>
				爾時世尊重說頌言<br>
				<br>
				一切法無生　亦復無有滅<br>
				於彼諸緣中　分別生滅相<br>
				非遮諸緣會　如是滅復生<br>
				但止於凡愚　妄情之所著<br>
				緣中法有無　是悉無有生<br>
				習氣迷轉心　從是三有現<br>
				本來無有生　亦復無有滅<br>
				觀一切有為　譬如虛空花<br>
				離能取所取　一切迷惑見<br>
				無能生所生　亦復無因緣<br>
				但隨世俗故　而說有生滅
			</p>
		</section>
		<hr>
		<section>
			<h3>集一切法品第二之三</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說言說分別相心法門<b>ｏ</b>我及諸菩薩摩訶薩善知此故<b>ｏ</b>通達能說所說二義<b>ｏ</b>疾得阿耨多羅三藐三菩提<b>ｏ</b>令一切眾生於二義中而得清淨<br>
				<br>
				佛言<b>ｏ</b>大慧<b>ｏ</b>有四種言說分別相<b>ｏ</b>所謂<b>ｏ</b>相言說<b>ｏ</b>夢言說<b>ｏ</b>計著過惡言說<b>ｏ</b>無始妄想言說<b>ｏ</b>大慧<b>ｏ</b>相言說者<b>ｏ</b>所謂執著自分別色相生<b>ｏ</b>夢言說者<b>ｏ</b>謂夢先所經境界<b>ｏ</b>覺已憶念<b>ｏ</b>依不實境生<b>ｏ</b>計著過惡言說者<b>ｏ</b>謂憶念怨讎先所作業生<b>ｏ</b>無始妄想言說者<b>ｏ</b>以無始戲論妄執習氣生<b>ｏ</b>是為四<br>
				<br>
				大慧復言<b>ｏ</b>世尊<b>ｏ</b>願更為說言語分別所行之相<b>ｏ</b>何處<b>ｏ</b>何因<b>ｏ</b>云何而起<br>
				<br>
				佛言<b>ｏ</b>大慧<b>ｏ</b>依頭胸喉鼻<b>ｏ</b>脣齶齒舌和合而起<br>
				<br>
				大慧復言<b>ｏ</b>世尊<b>ｏ</b>言語分別<b>ｏ</b>為異不異<br>
				<br>
				佛言<b>ｏ</b>大慧<b>ｏ</b>非異非不異<b>ｏ</b>何以故<b>ｏ</b>分別為因起言語故<b>ｏ</b>若異者<b>ｏ</b>分別不應為因<b>ｏ</b>若不異者<b>ｏ</b>語言不應顯義<b>ｏ</b>是故非異亦非不異<br>
				<br>
				大慧復言<b>ｏ</b>世尊<b>ｏ</b>為言語是第一義<b>ｏ</b>為所說是第一義<br>
				<br>
				佛告大慧<b>ｏ</b>非言語是<b>ｏ</b>亦非所說<b>ｏ</b>何以故<b>ｏ</b>第一義者是聖樂處<b>ｏ</b>因言而入<b>ｏ</b>非即是言<b>ｏ</b>第一義者是聖智內自證境<b>ｏ</b>非言語分別智境<b>ｏ</b>言語分別不能顯示<b>ｏ</b>大慧<b>ｏ</b>言語者起滅動搖展轉因緣生<b>ｏ</b>若展轉緣生<b>ｏ</b>於第一義不能顯示<b>ｏ</b>第一義者無自他相<b>ｏ</b>言語有相不能顯示<b>ｏ</b>第一義者但唯自心<b>ｏ</b>種種外想悉皆無有<b>ｏ</b>言語分別不能顯示<b>ｏ</b>是故<b>ｏ</b>大慧<b>ｏ</b>應當遠離言語分別<br>
				<br>
				爾時世尊重說頌言<br>
				<br>
				諸法無自性　亦復無言說<br>
				不見空空義　愚夫故流轉<br>
				一切法無性　離語言分別<br>
				諸有如夢化　非生死涅槃<br>
				如王及長者　為令諸子喜<br>
				先示相似物　後賜真實者<br>
				我今亦復然　先說相似法<br>
				後乃為其演　自證實際法<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說離一異<b>ｏ</b>俱不俱<b>ｏ</b>有無<b>ｏ</b>非有無<b>ｏ</b>常無常等<b>ｏ</b>一切外道所不能行<b>ｏ</b>自證聖智所行境界<b>ｏ</b>遠離妄計自相共相<b>ｏ</b>入於真實第一義境<b>ｏ</b>漸淨諸地入如來位<b>ｏ</b>以無功用本願力故<b>ｏ</b>如如意寶普現一切無邊境界<b>ｏ</b>一切諸法皆是自心所見差別<b>ｏ</b>令我及餘諸菩薩等於如是等法<b>ｏ</b>離妄計自性自共相見<b>ｏ</b>速證阿耨多羅三藐三菩提<b>ｏ</b>普令眾生具足圓滿一切功德<br>
				<br>
				佛言<b>ｏ</b>大慧<b>ｏ</b>善哉<b>ｏ</b>善哉<b>ｏ</b>汝哀愍世間請我此義<b>ｏ</b>多所利益多所安樂<b>ｏ</b>大慧<b>ｏ</b>凡夫無智不知心量<b>ｏ</b>妄習為因執著外物<b>ｏ</b>分別一異<b>ｏ</b>俱不俱<b>ｏ</b>有無<b>ｏ</b>非有無<b>ｏ</b>常無常等一切自性<b>ｏ</b>大慧<b>ｏ</b>譬如群獸為渴所逼<b>ｏ</b>於熱時焰而生水想<b>ｏ</b>迷惑馳趣不知非水<b>ｏ</b>愚癡凡夫亦復如是<b>ｏ</b>無始戲論分別所熏<b>ｏ</b>三毒燒心樂色境界<b>ｏ</b>見生住滅取內外法<b>ｏ</b>墮一異等執著之中<b>ｏ</b>大慧<b>ｏ</b>如乾闥婆城<b>ｏ</b>非城非非城<b>ｏ</b>無智之人無始時來<b>ｏ</b>執著城種妄習熏故<b>ｏ</b>而作城想<b>ｏ</b>外道亦爾<b>ｏ</b>以無始來妄習熏故<b>ｏ</b>不能了達自心所現<b>ｏ</b>著一異等種種言說<b>ｏ</b>大慧<b>ｏ</b>譬如有人夢見男女象馬車步<b>ｏ</b>城邑園林種種嚴飾<b>ｏ</b>覺已憶念彼不實事<b>ｏ</b>大慧<b>ｏ</b>汝意云何<b>ｏ</b>如是之人是黠慧不<br>
				<br>
				答言<b>ｏ</b>不也<br>
				<br>
				大慧<b>ｏ</b>外道亦爾<b>ｏ</b>惡見所噬不了唯心<b>ｏ</b>執著一異有無等見<b>ｏ</b>大慧<b>ｏ</b>譬如畫像無高無下<b>ｏ</b>愚夫妄見作高下想<b>ｏ</b>未來外道亦復如是<b>ｏ</b>惡見熏習妄心增長<b>ｏ</b>執一異等自壞壞他<b>ｏ</b>於離有無無生之論<b>ｏ</b>亦說為無<b>ｏ</b>此謗因果拔善根本<b>ｏ</b>應知此人分別有無起自他見<b>ｏ</b>當墮地獄<b>ｏ</b>欲求勝法宜速遠離<b>ｏ</b>大慧<b>ｏ</b>譬如翳目見有毛輪<b>ｏ</b>互相謂言此事希有<b>ｏ</b>而此毛輪非有非無<b>ｏ</b>見不見故<b>ｏ</b>外道亦爾<b>ｏ</b>惡見分別執著一異<b>ｏ</b>俱不俱等<b>ｏ</b>誹謗正法自陷陷他<b>ｏ</b>大慧<b>ｏ</b>譬如火輪實非是輪<b>ｏ</b>愚夫取著非諸智者<b>ｏ</b>外道亦爾<b>ｏ</b>惡見樂欲執著一異<b>ｏ</b>俱不俱等<b>ｏ</b>一切法生<b>ｏ</b>大慧<b>ｏ</b>譬如水泡似玻〔王＊梨〕珠<b>ｏ</b>愚夫執實奔馳而取<b>ｏ</b>然彼水泡<b>ｏ</b>非珠非非珠<b>ｏ</b>取不取故<b>ｏ</b>外道亦爾<b>ｏ</b>惡見分別習氣所熏<b>ｏ</b>說非有為生壞於緣有<br>
				<br>
				復次<b>ｏ</b>大慧<b>ｏ</b>立三種量已<b>ｏ</b>於聖智內證離二自性法<b>ｏ</b>起有性分別<b>ｏ</b>大慧<b>ｏ</b>諸修行者<b>ｏ</b>轉心<b>ｏ</b>意<b>ｏ</b>識<b>ｏ</b>離能所取<b>ｏ</b>住如來地自證聖法<b>ｏ</b>於有及無不起於想<b>ｏ</b>大慧<b>ｏ</b>諸修行者<b>ｏ</b>若於境界起有無執<b>ｏ</b>則著我人眾生壽者<b>ｏ</b>大慧<b>ｏ</b>一切諸法自相共相<b>ｏ</b>是化佛說非法佛說<b>ｏ</b>大慧<b>ｏ</b>化佛說法但順愚夫所起之見<b>ｏ</b>不為顯示自證聖智三昧樂境<b>ｏ</b>大慧<b>ｏ</b>譬如水中有樹影現<b>ｏ</b>彼非影非非影<b>ｏ</b>非樹形非非樹形<b>ｏ</b>外道亦爾<b>ｏ</b>諸見所熏不了自心<b>ｏ</b>於一異等而生分別<b>ｏ</b>大慧<b>ｏ</b>譬如明鏡無有分別<b>ｏ</b>隨順眾緣現諸色像<b>ｏ</b>彼非像非非像而見像非像<b>ｏ</b>愚夫分別而作像想<b>ｏ</b>外道亦爾<b>ｏ</b>於自心所現種種形像<b>ｏ</b>而執一異俱不俱相<b>ｏ</b>大慧<b>ｏ</b>譬如谷響<b>ｏ</b>依於風水人等音聲和合而起<b>ｏ</b>彼非有非無<b>ｏ</b>以聞聲非聲故<b>ｏ</b>外道亦爾<b>ｏ</b>自心分別熏習力故<b>ｏ</b>起於一異<b>ｏ</b>俱不俱見<b>ｏ</b>大慧<b>ｏ</b>譬如大地無草木處<b>ｏ</b>日光照觸焰水波動<b>ｏ</b>彼非有非無<b>ｏ</b>以倒想非想故<b>ｏ</b>愚癡凡夫亦復如是<b>ｏ</b>無始戲論惡習所熏<b>ｏ</b>於聖智自證法性門中<b>ｏ</b>見生住滅一異有無俱不俱性<b>ｏ</b>大慧<b>ｏ</b>譬如木人及以起屍<b>ｏ</b>以毘舍闍<b>ｏ</b>機關力故<b>ｏ</b>動搖運轉云為不絕<b>ｏ</b>無智之人取以為實<b>ｏ</b>愚癡凡夫亦復如是<b>ｏ</b>隨逐外道起諸惡見<b>ｏ</b>著一異等虛妄言說<b>ｏ</b>是故大慧<b>ｏ</b>當於聖智所證法中<b>ｏ</b>離生住滅<b>ｏ</b>一異<b>ｏ</b>有無<b>ｏ</b>俱不俱等一切分別<br>
				<br>
				爾時世尊重說頌言<br>
				<br>
				諸識蘊有五　猶如水樹影<br>
				所見如幻夢　不應妄分別<br>
				三有如陽焰　幻夢及毛輪<br>
				若能如是觀　究竟得解脫<br>
				譬如熱時焰　動轉迷亂心<br>
				渴獸取為水　而實無水事<br>
				如是識種子　動轉見境界<br>
				如翳者所見　愚夫生執著<br>
				無始生死中　執著所緣覆<br>
				退捨令出離　如因㨝出㨝<br>
				幻呪機所作　浮雲夢電光<br>
				觀世恒如是　永斷三相續<br>
				此中無所有　如空中陽焰<br>
				如是知諸法　則為無所知<br>
				諸蘊如毛輪　於中妄分別<br>
				唯假施設名　求相不可得<br>
				如畫垂髮幻　夢乾闥婆城<br>
				火輪熱時焰　實無而見有<br>
				如是常無常　一異俱不俱<br>
				無始繫縛故　愚夫妄分別<br>
				明鏡水淨眼　摩尼妙寶珠<br>
				於中現色像　而實無所有<br>
				心識亦如是　普現眾色相<br>
				如夢空中焰　亦如石女兒<br>
				<br>
				復次<b>ｏ</b>大慧<b>ｏ</b>諸佛說法離於四句<b>ｏ</b>謂離一異<b>ｏ</b>俱不俱及有無等建立誹謗<b>ｏ</b>大慧<b>ｏ</b>諸佛說法以諦<b>ｏ</b>緣起<b>ｏ</b>滅<b>ｏ</b>道<b>ｏ</b>解脫而為其首<b>ｏ</b>非與勝性<b>ｏ</b>自在<b>ｏ</b>宿作<b>ｏ</b>自然<b>ｏ</b>時<b>ｏ</b>微塵等而共相應<b>ｏ</b>大慧<b>ｏ</b>諸佛說法為淨惑智二種障故<b>ｏ</b>次第令住一百八句無相法中<b>ｏ</b>而善分別諸乘地相<b>ｏ</b>猶如商主善導眾人<br>
				<br>
				復次<b>ｏ</b>大慧<b>ｏ</b>有四種禪<b>ｏ</b>何等為四<b>ｏ</b>謂<b>ｏ</b>愚夫所行禪<b>ｏ</b>觀察義禪<b>ｏ</b>攀緣真如禪<b>ｏ</b>諸如來禪<b>ｏ</b>大慧<b>ｏ</b>云何愚夫所行禪<b>ｏ</b>謂聲聞緣覺諸修行者<b>ｏ</b>知人無我<b>ｏ</b>見自他身骨鎖相連<b>ｏ</b>皆是無常苦不淨相<b>ｏ</b>如是觀察堅著不捨<b>ｏ</b>漸次增勝至無想滅定<b>ｏ</b>是名愚夫所行禪<b>ｏ</b>云何觀察義禪<b>ｏ</b>謂知自共相人無我已<b>ｏ</b>亦離外道自他俱作<b>ｏ</b>於法無我諸地相義<b>ｏ</b>隨順觀察<b>ｏ</b>是名觀察義禪<b>ｏ</b>云何攀緣真如禪<b>ｏ</b>謂若分別無我有二是虛妄念<b>ｏ</b>若如實知彼念不起<b>ｏ</b>是名攀緣真如禪<b>ｏ</b>云何諸如來禪<b>ｏ</b>謂入佛地住自證聖智三種樂<b>ｏ</b>為諸眾生作不思議事<b>ｏ</b>是名諸如來禪<br>
				<br>
				爾時世尊重說頌言<br>
				<br>
				愚夫所行禪　觀察義相禪<br>
				攀緣真如禪　如來清淨禪<br>
				修行者在定　觀見日月形<br>
				波頭摩深險　虛空火及畫<br>
				如是種種相　墮於外道法<br>
				亦墮於聲聞　辟支佛境界<br>
				捨離此一切　住於無所緣<br>
				是則能隨入　如如真實相<br>
				十方諸國土　所有無量佛<br>
				悉引光明手　而摩是人頂<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>諸佛如來所說涅槃<b>ｏ</b>說何等法名為涅槃<br>
				<br>
				佛告大慧<b>ｏ</b>一切識自性習氣<b>ｏ</b>及藏識<b>ｏ</b>意<b>ｏ</b>意識見習轉已<b>ｏ</b>我及諸佛說名涅槃<b>ｏ</b>即是諸法性空境界<b>ｏ</b>復次<b>ｏ</b>大慧<b>ｏ</b>涅槃者<b>ｏ</b>自證聖智所行境界<b>ｏ</b>遠離斷常及以有無<b>ｏ</b>云何非常<b>ｏ</b>謂離自相共相諸分別故<b>ｏ</b>云何非斷<b>ｏ</b>謂去來現在一切聖者自證智所行故<b>ｏ</b>復次<b>ｏ</b>大慧<b>ｏ</b>大般涅槃不壞不死<b>ｏ</b>若死者應更受生<b>ｏ</b>若壞者應是有為<b>ｏ</b>是故涅槃不壞不死<b>ｏ</b>諸修行者之所歸趣<b>ｏ</b>復次<b>ｏ</b>大慧<b>ｏ</b>無捨無得故<b>ｏ</b>非斷非常故<b>ｏ</b>不一不異故<b>ｏ</b>說名涅槃<b>ｏ</b>復次<b>ｏ</b>大慧<b>ｏ</b>聲聞緣覺知自共相捨離憒閙<b>ｏ</b>不生顛倒不起分別<b>ｏ</b>彼於其中生涅槃想<br>
				<br>
				復次<b>ｏ</b>大慧<b>ｏ</b>有二種自性相<b>ｏ</b>何者為二<b>ｏ</b>謂<b>ｏ</b>執著言說自性相<b>ｏ</b>執著諸法自性相<b>ｏ</b>執著言說自性相者<b>ｏ</b>以無始戲論執著言說習氣故起<b>ｏ</b>執著諸法自性相者<b>ｏ</b>以不覺自心所現故起<br>
				<br>
				復次<b>ｏ</b>大慧<b>ｏ</b>諸佛有二種加持<b>ｏ</b>持諸菩薩<b>ｏ</b>令頂禮佛足請問眾義<b>ｏ</b>云何為二<b>ｏ</b>謂<b>ｏ</b>令入三昧<b>ｏ</b>及身現其前手灌其頂<b>ｏ</b>大慧<b>ｏ</b>初地菩薩摩訶薩蒙諸佛持力故<b>ｏ</b>入菩薩大乘光明定<b>ｏ</b>入已十方諸佛普現其前身語加持<b>ｏ</b>如金剛藏及餘成就如是功德相菩薩摩訶薩者是<b>ｏ</b>大慧<b>ｏ</b>此菩薩摩訶薩蒙佛持力入三昧已<b>ｏ</b>於百千劫集諸善根<b>ｏ</b>漸入諸地<b>ｏ</b>善能通達治所治相<b>ｏ</b>至法雲地處大蓮花微妙宮殿<b>ｏ</b>坐於寶座<b>ｏ</b>同類菩薩所共圍繞<b>ｏ</b>首戴寶冠身如黃金<b>ｏ</b>瞻蔔花色如盛滿月<b>ｏ</b>放大光明<b>ｏ</b>十方諸佛舒蓮花手<b>ｏ</b>於其座上而灌其頂<b>ｏ</b>如轉輪王太子受灌頂已而得自在<b>ｏ</b>此諸菩薩亦復如是<b>ｏ</b>是名為二<b>ｏ</b>諸菩薩摩訶薩為二種持之所持故<b>ｏ</b>即能親見一切諸佛<b>ｏ</b>異則不能<b>ｏ</b>復次<b>ｏ</b>大慧<b>ｏ</b>諸菩薩摩訶薩入於三昧現通說法<b>ｏ</b>如是一切皆由諸佛二種持力<b>ｏ</b>大慧<b>ｏ</b>若諸菩薩離佛加持能說法者<b>ｏ</b>則諸凡夫亦應能說<b>ｏ</b>大慧<b>ｏ</b>山林草樹城郭宮殿及諸樂器<b>ｏ</b>如來至處<b>ｏ</b>以佛持力尚演法音<b>ｏ</b>況有心者<b>ｏ</b>聾盲瘖瘂離苦解脫<b>ｏ</b>大慧<b>ｏ</b>如來持力有如是等廣大作用<br>
				<br>
				大慧菩薩復白佛言<b>ｏ</b>何故如來以其持力<b>ｏ</b>令諸菩薩入於三昧及殊勝地中手灌其頂<br>
				<br>
				佛言<b>ｏ</b>大慧<b>ｏ</b>為欲令其遠離魔業諸煩惱故<b>ｏ</b>為令不墮聲聞地故<b>ｏ</b>為令速入如來地故<b>ｏ</b>令所得法倍增長故<b>ｏ</b>是故諸佛以加持力持諸菩薩<b>ｏ</b>大慧<b>ｏ</b>若不如是<b>ｏ</b>彼菩薩便墮外道及以聲聞魔境之中<b>ｏ</b>則不能得無上菩提<b>ｏ</b>是故如來以加持力攝諸菩薩<br>
				<br>
				爾時世尊重說頌言<br>
				<br>
				世尊清淨願　有大加持力<br>
				初地十地中　三昧及灌頂<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>佛說緣起<b>ｏ</b>是由作起非自體起<b>ｏ</b>外道亦說勝性<b>ｏ</b>自在<b>ｏ</b>時<b>ｏ</b>我<b>ｏ</b>微塵生於諸法<b>ｏ</b>今佛世尊<b>ｏ</b>但以異名說作緣起<b>ｏ</b>非義有別<b>ｏ</b>世尊<b>ｏ</b>外道亦說以作者故從無生有<b>ｏ</b>世尊亦說以因緣故一切諸法本無而生<b>ｏ</b>生已歸滅<b>ｏ</b>如佛所說<b>ｏ</b>無明緣行乃至老死<b>ｏ</b>此說無因非說有因<b>ｏ</b>世尊說言此有故彼有<b>ｏ</b>若一時建立非次第相待者<b>ｏ</b>其義不成<b>ｏ</b>是故外道說勝<b>ｏ</b>非如來也<b>ｏ</b>何以故<b>ｏ</b>外道說因不從緣生而有所生<b>ｏ</b>世尊所說<b>ｏ</b>果待於因因復待因<b>ｏ</b>如是展轉成無窮過<b>ｏ</b>又此有故彼有者<b>ｏ</b>則無有因<br>
				<br>
				佛言<b>ｏ</b>大慧<b>ｏ</b>我了諸法唯心所現<b>ｏ</b>無能取所取<b>ｏ</b>說此有故彼有<b>ｏ</b>非是無因及因緣過失<b>ｏ</b>大慧<b>ｏ</b>若不了諸法唯心所現<b>ｏ</b>計有能取及以所取<b>ｏ</b>執著外境若有若無<b>ｏ</b>彼有是過<b>ｏ</b>非我所說<br>
				<br>
				大慧菩薩復白佛言<b>ｏ</b>世尊有言說<b>ｏ</b>故必有諸法<b>ｏ</b>若無諸法<b>ｏ</b>言依何起<br>
				<br>
				佛言<b>ｏ</b>大慧<b>ｏ</b>雖無諸法亦有言說<b>ｏ</b>豈不現見龜毛<b>ｏ</b>兔角<b>ｏ</b>石女兒等<b>ｏ</b>世人於中皆起言說<b>ｏ</b>大慧<b>ｏ</b>彼非有非非有<b>ｏ</b>而有言說耳<b>ｏ</b>大慧<b>ｏ</b>如汝所說<b>ｏ</b>有言說故有諸法者<b>ｏ</b>此論則壞<b>ｏ</b>大慧<b>ｏ</b>非一切佛土皆有言說<b>ｏ</b>言說者假安立耳<b>ｏ</b>大慧<b>ｏ</b>或有佛土瞪視顯法<b>ｏ</b>或現異相<b>ｏ</b>或復揚眉<b>ｏ</b>或動目睛<b>ｏ</b>或示微笑嚬呻謦欬憶念動搖<b>ｏ</b>以如是等而顯於法<b>ｏ</b>大慧<b>ｏ</b>如不瞬世界<b>ｏ</b>妙香世界及普賢如來佛土之中<b>ｏ</b>但瞪視不瞬<b>ｏ</b>令諸菩薩獲無生法忍及諸勝三昧<b>ｏ</b>大慧<b>ｏ</b>非由言說而有諸法<b>ｏ</b>此世界中蠅蟻等蟲<b>ｏ</b>雖無言說成自事故<br>
				<br>
				爾時世尊重說頌言<br>
				<br>
				如虛空兔角　及與石女兒<br>
				無而有言說　妄計法如是<br>
				因緣和合中　愚夫妄謂生<br>
				不能如實解　流轉於三有<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>所說常聲依何處說<br>
				<br>
				佛言<b>ｏ</b>大慧<b>ｏ</b>依妄法說<b>ｏ</b>以諸妄法聖人亦現<b>ｏ</b>然不顛倒<b>ｏ</b>大慧<b>ｏ</b>譬如陽焰<b>ｏ</b>火輪<b>ｏ</b>垂髮<b>ｏ</b>乾闥婆城<b>ｏ</b>夢幻鏡像<b>ｏ</b>世無智者生顛倒解<b>ｏ</b>有智不然<b>ｏ</b>然非不現<b>ｏ</b>大慧<b>ｏ</b>妄法現時無量差別<b>ｏ</b>然非無常<b>ｏ</b>何以故<b>ｏ</b>離有無故<b>ｏ</b>云何離有無<b>ｏ</b>一切愚夫種種解故<b>ｏ</b>如恒河水有見不見<b>ｏ</b>餓鬼不見不可言有<b>ｏ</b>餘所見故不可言無<b>ｏ</b>聖於妄法離顛倒見<b>ｏ</b>大慧<b>ｏ</b>妄法是常<b>ｏ</b>相不異故<b>ｏ</b>非諸妄法有差別相<b>ｏ</b>以分別故而有別異<b>ｏ</b>是故妄法其體是常<b>ｏ</b>大慧<b>ｏ</b>云何而得妄法真實<b>ｏ</b>謂諸聖者於妄法中不起顛倒<b>ｏ</b>非顛倒覺<b>ｏ</b>若於妄法有少分想<b>ｏ</b>則非聖智<b>ｏ</b>有少想者<b>ｏ</b>當知則是愚夫戲論<b>ｏ</b>非聖言說<br>
				<br>
				大慧<b>ｏ</b>若分別妄法是倒非倒<b>ｏ</b>彼則成就二種種性<b>ｏ</b>謂<b>ｏ</b>聖種性<b>ｏ</b>凡夫種性<b>ｏ</b>大慧<b>ｏ</b>聖種性者<b>ｏ</b>彼復三種<b>ｏ</b>謂<b>ｏ</b>聲聞<b>ｏ</b>緣覺<b>ｏ</b>佛乘別故<b>ｏ</b>大慧<b>ｏ</b>云何愚夫分別妄法生聲聞乘種性<b>ｏ</b>所謂計著自相共相<b>ｏ</b>大慧<b>ｏ</b>何謂復有愚夫分別妄法成緣覺乘種性<b>ｏ</b>謂即執著自共相時離於憒閙<b>ｏ</b>大慧<b>ｏ</b>何謂智人分別妄法而得成就佛乘種性<b>ｏ</b>所謂了達一切唯是自心分別所見<b>ｏ</b>無有外法<b>ｏ</b>大慧<b>ｏ</b>有諸愚夫分別妄法種種事物<b>ｏ</b>決定如是<b>ｏ</b>決定不異<b>ｏ</b>此則成就生死乘性<b>ｏ</b>大慧<b>ｏ</b>彼妄法中種種事物<b>ｏ</b>非即是物亦非非物<b>ｏ</b>大慧<b>ｏ</b>即彼妄法<b>ｏ</b>諸聖智者<b>ｏ</b>心<b>ｏ</b>意<b>ｏ</b>意識諸惡習氣自性法轉依故<b>ｏ</b>即說此妄名為真如<b>ｏ</b>是故真如離於心識<b>ｏ</b>我今明了顯示此句<b>ｏ</b>離分別者<b>ｏ</b>悉離一切諸分別故<br>
				<br>
				大慧菩薩白言<b>ｏ</b>世尊<b>ｏ</b>所說妄法<b>ｏ</b>為有為無<br>
				<br>
				佛言<b>ｏ</b>如幻<b>ｏ</b>無執著相故<b>ｏ</b>若執著相體是有者<b>ｏ</b>應不可轉<b>ｏ</b>則諸緣起<b>ｏ</b>應如外道說作者生<br>
				<br>
				大慧又言<b>ｏ</b>若諸妄法同於幻者<b>ｏ</b>此則當與餘妄作因<br>
				<br>
				佛言<b>ｏ</b>大慧<b>ｏ</b>非諸幻事為妄惑因<b>ｏ</b>以幻不生諸過惡故<b>ｏ</b>以諸幻事無分別故<b>ｏ</b>大慧<b>ｏ</b>夫幻事者<b>ｏ</b>從他明呪而得生起<b>ｏ</b>非自分別過習力起<b>ｏ</b>是故幻事不生過惡<b>ｏ</b>大慧<b>ｏ</b>此妄惑法<b>ｏ</b>唯是愚夫心所執著<b>ｏ</b>非諸聖者<br>
				<br>
				爾時世尊重說頌言<br>
				<br>
				聖不見妄法　中間亦非實<br>
				以妄即真故　中間亦真實<br>
				若離於妄法　而有相生者<br>
				此還即是妄　如翳未清淨<br>
				<br>
				復次<b>ｏ</b>大慧<b>ｏ</b>見諸法非幻無有相似<b>ｏ</b>故說一切法如幻<br>
				<br>
				大慧言<b>ｏ</b>世尊<b>ｏ</b>為依執著種種幻相<b>ｏ</b>言一切法猶如幻耶<b>ｏ</b>為異依此執著顛倒相耶<b>ｏ</b>若依執著種種幻相<b>ｏ</b>言一切法猶如幻者<b>ｏ</b>世尊<b>ｏ</b>非一切法悉皆如幻<b>ｏ</b>何以故<b>ｏ</b>見種種色相不無因故<b>ｏ</b>世尊<b>ｏ</b>都無有因令種種色相顯現如幻<b>ｏ</b>是故<b>ｏ</b>世尊<b>ｏ</b>不可說言依於執著種種幻相<b>ｏ</b>言一切法與幻相似<br>
				<br>
				佛言<b>ｏ</b>大慧<b>ｏ</b>不依執著種種幻相<b>ｏ</b>言一切法如幻<b>ｏ</b>大慧<b>ｏ</b>以一切法不實速滅如電<b>ｏ</b>故說如幻<b>ｏ</b>大慧<b>ｏ</b>譬如電光見已即滅<b>ｏ</b>世間凡愚悉皆現見一切諸法<b>ｏ</b>依自分別自共相現亦復如是<b>ｏ</b>以不能觀察無所有故<b>ｏ</b>而妄計著種種色相<br>
				<br>
				爾時世尊重說頌言<br>
				<br>
				非幻無相似　亦非有諸法<br>
				不實速如電　如幻應當知<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如佛先說<b>ｏ</b>一切諸法皆悉無生<b>ｏ</b>又言如幻<b>ｏ</b>將非所說前後相違<br>
				<br>
				佛言<b>ｏ</b>大慧<b>ｏ</b>無有相違<b>ｏ</b>何以故<b>ｏ</b>我了於生即是無生<b>ｏ</b>唯是自心之所見故<b>ｏ</b>若有若無一切外法<b>ｏ</b>見其無性本不生故<b>ｏ</b>大慧<b>ｏ</b>為離外道因生義故<b>ｏ</b>我說諸法皆悉不生<b>ｏ</b>大慧<b>ｏ</b>外道羣聚共興惡見<b>ｏ</b>言從有無生一切法<b>ｏ</b>非自執著分別為緣<b>ｏ</b>大慧<b>ｏ</b>我說諸法非有無生<b>ｏ</b>故名無生<b>ｏ</b>大慧<b>ｏ</b>說諸法者<b>ｏ</b>為令弟子知依諸業攝受生死<b>ｏ</b>遮其無有斷滅見故<b>ｏ</b>大慧<b>ｏ</b>說諸法相猶如幻者<b>ｏ</b>令離諸法自性相故<b>ｏ</b>為諸凡愚墮惡見欲<b>ｏ</b>不知諸法唯心所現<b>ｏ</b>為令遠離執著因緣生起之相<b>ｏ</b>說一切法如幻如夢<b>ｏ</b>彼諸愚夫執著惡見欺誑自他<b>ｏ</b>不能明見一切諸法如實住處<b>ｏ</b>大慧<b>ｏ</b>見一切法如實處者<b>ｏ</b>謂能了達唯心所現<br>
				<br>
				爾時世尊重說頌言<br>
				<br>
				無作故無生　有法攝生死<br>
				了達如幻等　於相不分別<br>
				<br>
				復次<b>ｏ</b>大慧<b>ｏ</b>我當說名<b>ｏ</b>句<b>ｏ</b>文身相<b>ｏ</b>諸菩薩摩訶薩善觀此相了達其義<b>ｏ</b>疾得阿耨多羅三藐三菩提<b>ｏ</b>復能開悟一切眾生<b>ｏ</b>大慧<b>ｏ</b>名身者<b>ｏ</b>謂依事立名<b>ｏ</b>名即是身<b>ｏ</b>是名名身<b>ｏ</b>句身者<b>ｏ</b>謂能顯義決定究竟<b>ｏ</b>是名句身<b>ｏ</b>文身者<b>ｏ</b>謂由於此能成名句<b>ｏ</b>是名文身<b>ｏ</b>復次<b>ｏ</b>大慧<b>ｏ</b>句身者<b>ｏ</b>謂句事究竟<b>ｏ</b>名身者<b>ｏ</b>謂諸字名各各差別<b>ｏ</b>如從阿字乃至呵字<b>ｏ</b>文身者<b>ｏ</b>謂長短高下<b>ｏ</b>復次<b>ｏ</b>句身者<b>ｏ</b>如足跡<b>ｏ</b>如衢巷中人畜等跡<b>ｏ</b>名謂非色四蘊<b>ｏ</b>以名說故<b>ｏ</b>文謂名之自相<b>ｏ</b>由文顯故<b>ｏ</b>是名名<b>ｏ</b>句<b>ｏ</b>文身<b>ｏ</b>此名<b>ｏ</b>句<b>ｏ</b>文身相<b>ｏ</b>汝應修學<br>
				<br>
				爾時世尊重說頌言<br>
				<br>
				名身與句身　及字身差別<br>
				凡愚所計著　如象溺深泥<br>
				<br>
				復次<b>ｏ</b>大慧<b>ｏ</b>未來世中有諸邪智惡思覺者<b>ｏ</b>離如實法以見一異<b>ｏ</b>俱不俱相<b>ｏ</b>問諸智者<b>ｏ</b>彼即答言<b>ｏ</b>此非正問<b>ｏ</b>謂<b>ｏ</b>色與無常<b>ｏ</b>為異為不異<b>ｏ</b>如是涅槃諸行<b>ｏ</b>相所相<b>ｏ</b>依所依<b>ｏ</b>造所造<b>ｏ</b>見所見<b>ｏ</b>地與微塵<b>ｏ</b>智與智者<b>ｏ</b>為異為不異<b>ｏ</b>如是等不可記事次第而問<b>ｏ</b>世尊說此當止記答<b>ｏ</b>愚夫無智非所能知<b>ｏ</b>佛欲令其離驚怖處<b>ｏ</b>不為記說<b>ｏ</b>大慧<b>ｏ</b>不記說者<b>ｏ</b>欲令外道永得出離作者見故<b>ｏ</b>大慧<b>ｏ</b>諸外道眾計有作者<b>ｏ</b>作如是說<b>ｏ</b>命即是身<b>ｏ</b>命異身異<b>ｏ</b>如是等說名無記論<b>ｏ</b>大慧<b>ｏ</b>外道癡惑說無記論<b>ｏ</b>非我教中說離能所取不起分別<b>ｏ</b>云何可止<b>ｏ</b>大慧<b>ｏ</b>若有執著能取所取<b>ｏ</b>不了唯是自心所見<b>ｏ</b>彼應可止<b>ｏ</b>大慧<b>ｏ</b>諸佛如來以四種記論為眾生說法<b>ｏ</b>大慧<b>ｏ</b>止記論者我別時說<b>ｏ</b>以根未熟且止說故<br>
				<br>
				復次<b>ｏ</b>大慧<b>ｏ</b>何故一切法不生<b>ｏ</b>以離能作所作無作者故<b>ｏ</b>何故一切法無自性<b>ｏ</b>以證智觀自相共相不可得故<b>ｏ</b>何故一切法無來去<b>ｏ</b>以自共相來無所從去無所至故<b>ｏ</b>何故一切法不滅<b>ｏ</b>謂一切法無性相故<b>ｏ</b>不可得故<b>ｏ</b>何故一切法無常<b>ｏ</b>謂諸相起無常性故<b>ｏ</b>何故一切法常<b>ｏ</b>謂諸相起即是不起<b>ｏ</b>無所有故<b>ｏ</b>無常性常<b>ｏ</b>是故我說一切法常<br>
				<br>
				爾時世尊重說頌言<br>
				<br>
				一向及返問　分別與置答<br>
				如是四種說　摧伏諸外道<br>
				數論與勝論　言有非有生<br>
				如是等諸說　一切皆無記<br>
				以智觀察時　體性不可得<br>
				以彼無可說　故說無自性<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說諸須陀洹<b>ｏ</b>須陀洹果行差別相<b>ｏ</b>我及諸菩薩摩訶薩聞是義故<b>ｏ</b>於須陀洹<b>ｏ</b>斯陀含<b>ｏ</b>阿那含<b>ｏ</b>阿羅漢方便相<b>ｏ</b>皆得善巧<b>ｏ</b>如是而為眾生演說<b>ｏ</b>令其證得二無我法淨除二障<b>ｏ</b>於諸地相漸次通達<b>ｏ</b>獲於如來不可思議智慧境界<b>ｏ</b>如眾色摩尼<b>ｏ</b>普令眾生悉得饒益<br>
				<br>
				佛言<b>ｏ</b>諦聽<b>ｏ</b>當為汝說<br>
				<br>
				大慧言<b>ｏ</b>唯<br>
				<br>
				佛言<b>ｏ</b>大慧<b>ｏ</b>諸須陀洹<b>ｏ</b>須陀洹果差別有三<b>ｏ</b>謂<b>ｏ</b>下<b>ｏ</b>中<b>ｏ</b>上<b>ｏ</b>大慧<b>ｏ</b>下者於諸有中極七反生<b>ｏ</b>中者三生五生<b>ｏ</b>上者即於此生而入涅槃<b>ｏ</b>大慧<b>ｏ</b>此三種人斷三種結<b>ｏ</b>謂<b>ｏ</b>身見<b>ｏ</b>疑<b>ｏ</b>戒禁取<b>ｏ</b>上上勝進得阿羅漢果<b>ｏ</b>大慧<b>ｏ</b>身見有二種<b>ｏ</b>謂俱生及分別<b>ｏ</b>如依緣起有妄計性<b>ｏ</b>大慧<b>ｏ</b>譬如依止緣起性故<b>ｏ</b>種種妄計執著性生<b>ｏ</b>彼法但是妄分別相<b>ｏ</b>非有非無<b>ｏ</b>非亦有亦無<b>ｏ</b>凡夫愚癡而橫執著<b>ｏ</b>猶如渴獸妄生水想<b>ｏ</b>此分別身見無智慧故久遠相應<b>ｏ</b>見人無我即時捨離<b>ｏ</b>大慧<b>ｏ</b>俱生身見<b>ｏ</b>以普觀察自他之身<b>ｏ</b>受等四蘊無色相故<b>ｏ</b>色由大種而得生故<b>ｏ</b>是諸大種互相因故<b>ｏ</b>色不集故<b>ｏ</b>如是觀已<b>ｏ</b>明見有無即時捨離<b>ｏ</b>捨身見故貪則不生<b>ｏ</b>是名身見相<b>ｏ</b>大慧<b>ｏ</b>疑相者<b>ｏ</b>於所證法善見相故<b>ｏ</b>及先二種身見分別斷故<b>ｏ</b>於諸法中疑不得生<b>ｏ</b>亦不於餘生大師想為淨不淨<b>ｏ</b>是名疑相<b>ｏ</b>大慧<b>ｏ</b>何故須陀洹不取戒禁<b>ｏ</b>謂以明見生處苦相<b>ｏ</b>是故不取<b>ｏ</b>夫其取者<b>ｏ</b>謂諸凡愚於諸有中貪著世樂<b>ｏ</b>苦行持戒願生於彼<b>ｏ</b>須陀洹人不取是相<b>ｏ</b>惟求所證最勝無漏無分別法<b>ｏ</b>修行戒品<b>ｏ</b>是名戒禁取相<b>ｏ</b>大慧<b>ｏ</b>須陀洹人捨三結故離貪瞋癡<br>
				<br>
				大慧白言<b>ｏ</b>貪有多種<b>ｏ</b>捨何等貪<br>
				<br>
				佛言<b>ｏ</b>大慧<b>ｏ</b>捨於女色纏綿貪欲<b>ｏ</b>見此現樂生來苦故<b>ｏ</b>又得三昧殊勝樂故<b>ｏ</b>是故捨彼非涅槃貪<b>ｏ</b>大慧<b>ｏ</b>云何斯陀含果<b>ｏ</b>謂不了色相起色分別<b>ｏ</b>一往來已善修禪行<b>ｏ</b>盡苦邊際而般涅槃<b>ｏ</b>是名斯陀含<b>ｏ</b>大慧<b>ｏ</b>云何阿那含果<b>ｏ</b>謂於過未現在色相起有無見<b>ｏ</b>分別過惡隨眠不起<b>ｏ</b>永捨諸結更不還來<b>ｏ</b>是名阿那含<b>ｏ</b>大慧<b>ｏ</b>阿羅漢者<b>ｏ</b>謂諸禪三昧解脫力通悉已成就<b>ｏ</b>煩惱諸苦分別永盡<b>ｏ</b>是名阿羅漢<br>
				<br>
				大慧言<b>ｏ</b>世尊<b>ｏ</b>阿羅漢有三種<b>ｏ</b>謂<b>ｏ</b>一向趣寂<b>ｏ</b>退菩提願<b>ｏ</b>佛所變化<b>ｏ</b>此說何者<br>
				<br>
				佛言<b>ｏ</b>大慧<b>ｏ</b>此說趣寂<b>ｏ</b>非是其餘<b>ｏ</b>大慧<b>ｏ</b>餘二種人<b>ｏ</b>謂<b>ｏ</b>已曾發巧方便願<b>ｏ</b>及為莊嚴諸佛眾會於彼示生<b>ｏ</b>大慧<b>ｏ</b>於虛妄處說種種法<b>ｏ</b>所謂證果禪者及禪皆性離故<b>ｏ</b>自心所見得果相故<b>ｏ</b>大慧<b>ｏ</b>若須陀洹作如是念<b>ｏ</b>我離諸結<b>ｏ</b>則有二過<b>ｏ</b>謂<b>ｏ</b>墮我見及諸結不斷<b>ｏ</b>復次<b>ｏ</b>大慧<b>ｏ</b>若欲超過諸禪無量無色界者<b>ｏ</b>應離自心所見諸相<b>ｏ</b>大慧<b>ｏ</b>想受滅三昧<b>ｏ</b>超自心所見境者不然<b>ｏ</b>不離心故<br>
				<br>
				爾時世尊重說頌言<br>
				<br>
				諸禪與無量　無色三摩提<br>
				及以想受滅　惟心不可得<br>
				預流一來果　不還阿羅漢<br>
				如是諸聖人　悉依心妄有<br>
				禪者禪所緣　斷惑見真諦<br>
				此皆是妄想　了知即解脫<br>
				<br>
				復次<b>ｏ</b>大慧<b>ｏ</b>有二種覺智<b>ｏ</b>謂<b>ｏ</b>觀察智<b>ｏ</b>及取相分別執著建立智<b>ｏ</b>觀察智者<b>ｏ</b>謂觀一切法<b>ｏ</b>離四句不可得<b>ｏ</b>四句者<b>ｏ</b>謂<b>ｏ</b>一異<b>ｏ</b>俱不俱<b>ｏ</b>有非有<b>ｏ</b>常無常等<b>ｏ</b>我以諸法離此四句<b>ｏ</b>是故說言一切法離<b>ｏ</b>大慧<b>ｏ</b>如是觀法汝應修學<b>ｏ</b>云何取相分別執著建立智<b>ｏ</b>謂於堅<b>ｏ</b>濕<b>ｏ</b>煖<b>ｏ</b>動諸大種性<b>ｏ</b>取相執著虛妄分別<b>ｏ</b>以宗<b>ｏ</b>因<b>ｏ</b>喻而妄建立<b>ｏ</b>是名取相分別執著建立智<b>ｏ</b>是名二種覺智相<b>ｏ</b>菩薩摩訶薩知此智相<b>ｏ</b>即能通達人<b>ｏ</b>法無我<b>ｏ</b>以無相智於解行地善巧觀察<b>ｏ</b>入於初地得百三昧<b>ｏ</b>以勝三昧力見百佛百菩薩<b>ｏ</b>知前後際各百劫事<b>ｏ</b>光明照曜百佛世界<b>ｏ</b>善能了知上上地相<b>ｏ</b>以勝願力變現自在<b>ｏ</b>至法雲地而受灌頂<b>ｏ</b>入於佛地十無盡願成就眾生<b>ｏ</b>種種應現無有休息<b>ｏ</b>而恒安住自覺境界三昧勝樂<br>
				<br>
				復次<b>ｏ</b>大慧<b>ｏ</b>菩薩摩訶薩當善了知大種造色<b>ｏ</b>云何了知<b>ｏ</b>大慧<b>ｏ</b>菩薩摩訶薩應如是觀<b>ｏ</b>彼諸大種真實不生<b>ｏ</b>以諸三界但是分別<b>ｏ</b>惟心所現無有外物<b>ｏ</b>如是觀時<b>ｏ</b>大種所造悉皆性離<b>ｏ</b>超過四句無我我所<b>ｏ</b>住如實處成無生相<b>ｏ</b>大慧<b>ｏ</b>彼諸大種云何造色<b>ｏ</b>大慧<b>ｏ</b>謂虛妄分別<b>ｏ</b>津潤大種成內外水界<b>ｏ</b>炎盛大種成內外火界<b>ｏ</b>飄動大種成內外風界<b>ｏ</b>色分段大種成內外地界<b>ｏ</b>離於虛空<b>ｏ</b>由執著邪諦<b>ｏ</b>五蘊聚集大種造色生<b>ｏ</b>大慧<b>ｏ</b>識者以執著種種言說境界為因起故<b>ｏ</b>於餘趣中相續受生<b>ｏ</b>大慧<b>ｏ</b>地等造色有大種因<b>ｏ</b>非四大種為大種因<b>ｏ</b>何以故<b>ｏ</b>謂若有法有形相者<b>ｏ</b>則是所作非無形者<b>ｏ</b>大慧<b>ｏ</b>此大種造色相外道分別<b>ｏ</b>非是我說<br>
				<br>
				復次<b>ｏ</b>大慧<b>ｏ</b>我今當說五蘊體相<b>ｏ</b>謂<b>ｏ</b>色<b>ｏ</b>受<b>ｏ</b>想<b>ｏ</b>行<b>ｏ</b>識<b>ｏ</b>大慧<b>ｏ</b>色謂四大及所造色<b>ｏ</b>此各異相<b>ｏ</b>受等非色<b>ｏ</b>大慧<b>ｏ</b>非色諸蘊<b>ｏ</b>猶如虛空無有四數<b>ｏ</b>大慧<b>ｏ</b>譬如虛空超過數相<b>ｏ</b>然分別言此是虛空<b>ｏ</b>非色諸蘊亦復如是<b>ｏ</b>離諸數相<b>ｏ</b>離有無等四種句故<b>ｏ</b>數相者<b>ｏ</b>愚夫所說<b>ｏ</b>非諸聖者<b>ｏ</b>諸聖但說如幻所作<b>ｏ</b>唯假施設離異不異<b>ｏ</b>如夢如像無別所有<b>ｏ</b>不了聖智所行境故<b>ｏ</b>見有諸蘊分別現前<b>ｏ</b>是名諸蘊自性相<b>ｏ</b>大慧<b>ｏ</b>如是分別汝應捨離<b>ｏ</b>捨離此已說寂靜法<b>ｏ</b>斷一切剎諸外道見<b>ｏ</b>淨法無我入遠行地<b>ｏ</b>成就無量自在三昧<b>ｏ</b>獲意生身<b>ｏ</b>如幻三昧力通自在皆悉具足<b>ｏ</b>猶如大地普益羣生<br>
				<br>
				復次<b>ｏ</b>大慧<b>ｏ</b>涅槃有四種<b>ｏ</b>何等為四<b>ｏ</b>謂<b>ｏ</b>諸法自性無性涅槃<b>ｏ</b>種種相性無性涅槃<b>ｏ</b>覺自相性無性涅槃<b>ｏ</b>斷諸蘊自共相流注涅槃<b>ｏ</b>大慧<b>ｏ</b>此四涅槃是外道義<b>ｏ</b>非我所說<b>ｏ</b>大慧<b>ｏ</b>我所說者<b>ｏ</b>分別爾炎識滅名為涅槃<br>
				<br>
				大慧言<b>ｏ</b>世尊<b>ｏ</b>豈不建立八種識耶<br>
				<br>
				佛言<b>ｏ</b>建立<br>
				<br>
				大慧言<b>ｏ</b>若建立者<b>ｏ</b>云何但說意識滅非七識滅<br>
				<br>
				佛言<b>ｏ</b>大慧<b>ｏ</b>以彼為因及所緣故<b>ｏ</b>七識得生<b>ｏ</b>大慧<b>ｏ</b>意識分別境界起執著時<b>ｏ</b>生諸習氣長養藏識<b>ｏ</b>由是意俱我我所執思量隨轉無別體相<b>ｏ</b>藏識為因為所緣故<b>ｏ</b>執著自心所現境界<b>ｏ</b>心聚生起展轉為因<b>ｏ</b>大慧<b>ｏ</b>譬如海浪自心所現<b>ｏ</b>境界風吹而有起滅<b>ｏ</b>是故意識滅時七識亦滅<br>
				<br>
				爾時世尊重說頌曰<br>
				<br>
				我不以自性　及以於作相<br>
				分別境識滅　如是說涅槃<br>
				意識為心因　心為意境界<br>
				因及所緣故　諸識依止生<br>
				如大瀑流盡　波浪則不起<br>
				如是意識滅　種種識不生<br>
				<br>
				復次<b>ｏ</b>大慧<b>ｏ</b>我今當說妄計自性差別相<b>ｏ</b>令汝及諸菩薩摩訶薩善知此義<b>ｏ</b>超諸妄想證聖智境<b>ｏ</b>知外道法<b>ｏ</b>遠離能取所取分別<b>ｏ</b>於依他起種種相中<b>ｏ</b>不更取著妄所計相<b>ｏ</b>大慧<b>ｏ</b>云何妄計自性差別相<b>ｏ</b>所謂<b>ｏ</b>言說分別所說分別<b>ｏ</b>相分別<b>ｏ</b>財分別<b>ｏ</b>自性分別<b>ｏ</b>因分別<b>ｏ</b>見分別<b>ｏ</b>理分別<b>ｏ</b>生分別<b>ｏ</b>不生分別<b>ｏ</b>相屬分別<b>ｏ</b>縛解分別<b>ｏ</b>大慧<b>ｏ</b>此是妄計自性差別相<b>ｏ</b>云何言說分別<b>ｏ</b>謂執著種種美妙音詞<b>ｏ</b>是名言說分別<b>ｏ</b>云何所說分別<b>ｏ</b>謂執有所說事<b>ｏ</b>是聖智所證境<b>ｏ</b>依此起說<b>ｏ</b>是名所說分別<b>ｏ</b>云何相分別<b>ｏ</b>謂即於彼所說事中<b>ｏ</b>如渴獸想<b>ｏ</b>分別執著堅<b>ｏ</b>濕<b>ｏ</b>煖<b>ｏ</b>動等一切諸相<b>ｏ</b>是名相分別<b>ｏ</b>云何財分別<b>ｏ</b>謂取著種種金銀等寶<b>ｏ</b>而起言說<b>ｏ</b>是名財分別<b>ｏ</b>云何自性分別<b>ｏ</b>謂以惡見如是分別此自性<b>ｏ</b>決定非餘<b>ｏ</b>是名自性分別<b>ｏ</b>云何因分別<b>ｏ</b>謂於因緣分別有無<b>ｏ</b>以此因相而能生故<b>ｏ</b>是名因分別<b>ｏ</b>云何見分別<b>ｏ</b>謂諸外道惡見<b>ｏ</b>執著有無<b>ｏ</b>一異<b>ｏ</b>俱不俱等<b>ｏ</b>是名見分別<b>ｏ</b>云何理分別<b>ｏ</b>謂有執著我我所相<b>ｏ</b>而起言說<b>ｏ</b>是名理分別<b>ｏ</b>云何生分別<b>ｏ</b>謂計諸法若有若無從緣而生<b>ｏ</b>是名生分別<b>ｏ</b>云何不生分別<b>ｏ</b>謂計一切法本來不生<b>ｏ</b>未有諸緣而先有體<b>ｏ</b>不從因起<b>ｏ</b>是名不生分別<b>ｏ</b>云何相屬分別<b>ｏ</b>謂此與彼遞相繫屬<b>ｏ</b>如針與線<b>ｏ</b>是名相屬分別<b>ｏ</b>云何縛解分別<b>ｏ</b>謂執因能縛而有所縛<b>ｏ</b>如人以繩方便力故縛已復解<b>ｏ</b>是名縛解分別<b>ｏ</b>大慧<b>ｏ</b>此是妄計性差別相<b>ｏ</b>一切凡愚於中執著若有若無<b>ｏ</b>大慧<b>ｏ</b>於緣起中執著種種妄計自性<b>ｏ</b>如依於幻見種種物<b>ｏ</b>凡愚分別見異於幻<b>ｏ</b>大慧<b>ｏ</b>幻與種種非異非不異<b>ｏ</b>若異者<b>ｏ</b>應幻非種種因<b>ｏ</b>若一者<b>ｏ</b>幻與種種應無差別<b>ｏ</b>然見差別<b>ｏ</b>是故非異非不異<b>ｏ</b>大慧<b>ｏ</b>汝及諸菩薩摩訶薩於幻有無不應生著<br>
				<br>
				爾時世尊重說頌言<br>
				<br>
				心為境所縛　覺想智隨轉<br>
				無相最勝處　平等智慧生<br>
				在妄計是有　於緣起則無<br>
				妄計迷惑取　緣起離分別<br>
				種種支分生　如幻不成就<br>
				雖現種種相　妄分別則無<br>
				彼相即是過　皆從心縛生<br>
				妄計者不了　分別緣起法<br>
				此諸妄計性　皆即是緣起<br>
				妄計有種種　緣起中分別<br>
				世俗第一義　第三無因生<br>
				妄計是世俗　斷則聖境界<br>
				如修觀行者　於一種種現<br>
				於彼無種種　妄計相如是<br>
				如目種種翳　妄想見眾色<br>
				彼無色非色　不了緣起然<br>
				如金離塵垢　如水離泥濁<br>
				如虛空無雲　妄想淨如是<br>
				無有妄計性　而有於緣起<br>
				建立及誹謗　斯由分別壞<br>
				若無妄計性　而有緣起者<br>
				無法而有法　有法從無生<br>
				依因於妄計　而得有緣起<br>
				相名常相隨　而生於妄計<br>
				以緣起依妄　究竟不成就<br>
				是時現清淨　名為第一義<br>
				妄計有十二　緣起有六種<br>
				自證真如境　彼無有差別<br>
				五法為真實　三自性亦爾<br>
				修行者觀此　不越於真如<br>
				依於緣起相　妄計種種名<br>
				彼諸妄計相　皆因緣起有<br>
				智慧善觀察　無緣無妄計<br>
				真實中無物　云何起分別<br>
				圓成若是有　此則離有無<br>
				既已離有無　云何有二性<br>
				妄計有二性　二性是安立<br>
				分別見種種　清淨聖所行<br>
				妄計種種相　緣起中分別<br>
				若異此分別　則墮外道論<br>
				以諸妄見故　妄計於妄計<br>
				離此二計者　則為真實法<br>
				<br>
				大慧菩薩摩訶薩復白佛言<b>ｏ</b>世尊<b>ｏ</b>惟願為說自證聖智行相及一乘行相<b>ｏ</b>我及諸菩薩摩訶薩得此善巧<b>ｏ</b>於佛法中不由他悟<br>
				<br>
				佛言<b>ｏ</b>諦聽<b>ｏ</b>當為汝說<br>
				<br>
				大慧言<b>ｏ</b>唯<br>
				<br>
				佛言<b>ｏ</b>大慧<b>ｏ</b>菩薩摩訶薩依諸聖教無有分別<b>ｏ</b>獨處閑靜觀察自覺<b>ｏ</b>不由他悟離分別見<b>ｏ</b>上上昇進入如來地<b>ｏ</b>如是修行<b>ｏ</b>名自證聖智行相<b>ｏ</b>云何名一乘行相<b>ｏ</b>謂得證知一乘道故<b>ｏ</b>云何名為知一乘道<b>ｏ</b>謂離能取所取分別<b>ｏ</b>如實而住<b>ｏ</b>大慧<b>ｏ</b>此一乘道惟除如來<b>ｏ</b>非外道二乘<b>ｏ</b>梵天王等之所能得<br>
				<br>
				大慧白佛言<b>ｏ</b>世尊<b>ｏ</b>何故說有三乘<b>ｏ</b>不說一乘<br>
				<br>
				佛言<b>ｏ</b>大慧<b>ｏ</b>聲聞緣覺<b>ｏ</b>無自般涅槃法故<b>ｏ</b>我說一乘<b>ｏ</b>以彼但依如來所說調伏遠離<b>ｏ</b>如是修行而得解脫<b>ｏ</b>非自所得<b>ｏ</b>又彼未能除滅智障及業習氣<b>ｏ</b>未覺法無我<b>ｏ</b>未名不思議變易死<b>ｏ</b>是故我說以為三乘<b>ｏ</b>若彼能除一切過習<b>ｏ</b>覺法無我<b>ｏ</b>是時乃離三昧所醉<b>ｏ</b>於無漏界而得覺悟已<b>ｏ</b>於出世上上無漏界中修諸功德<b>ｏ</b>普使滿足獲不思議自在法身<b>ｏ</b>爾時世尊重說頌言<br>
				<br>
				天乘及梵乘　聲聞緣覺乘<br>
				諸佛如來乘　諸乘我所說<br>
				乃至有心起　諸乘未究竟<br>
				彼心轉滅已　無乘及乘者<br>
				無有乘建立　我說為一乘<br>
				為攝愚夫故　說諸乘差別<br>
				解脫有三種　謂離諸煩惱<br>
				及以法無我　平等智解脫<br>
				譬如海中木　常隨波浪轉<br>
				聲聞心亦然　相風所漂激<br>
				雖滅起煩惱　猶被習氣縛<br>
				三昧酒所醉　住於無漏界<br>
				彼非究竟趣　亦復不退轉<br>
				以得三昧身　乃至劫不覺<br>
				譬如昏醉人　酒消然後悟<br>
				聲聞亦如是　覺後當成佛
			</p>
		</section>
		<hr>
		<section>
			<h3>無常品第三之一</h3>
			<p>
				爾時佛告大慧菩薩摩訶薩言<b>ｏ</b>今當為汝說意成身差別相<b>ｏ</b>諦聽<b>ｏ</b>諦聽<b>ｏ</b>善思念之<br>
				<br>
				大慧言<b>ｏ</b>唯<br>
				<br>
				佛言<b>ｏ</b>大慧<b>ｏ</b>意成身有三種<b>ｏ</b>何者為三<b>ｏ</b>謂<b>ｏ</b>入三昧樂意成身<b>ｏ</b>覺法自性意成身<b>ｏ</b>種類俱生無作行意成身<b>ｏ</b>諸修行者入初地已漸次證得<b>ｏ</b>大慧<b>ｏ</b>云何入三昧樂意成身<b>ｏ</b>謂三<b>ｏ</b>四<b>ｏ</b>五地入於三昧<b>ｏ</b>離種種心寂然不動<b>ｏ</b>心海不起轉識波浪<b>ｏ</b>了境心現皆無所有<b>ｏ</b>是名入三昧樂意成身<b>ｏ</b>云何覺法自性意成身<b>ｏ</b>謂八地中了法如幻皆無有相<b>ｏ</b>心轉所依<b>ｏ</b>住如幻定及餘三昧<b>ｏ</b>能現無量自在神通<b>ｏ</b>如花開敷速疾如意<b>ｏ</b>如幻如夢如影如像<b>ｏ</b>非四大造與造相似<b>ｏ</b>一切色相具足莊嚴<b>ｏ</b>普入佛剎了諸法性<b>ｏ</b>是名覺法自性意成身<b>ｏ</b>云何種類俱生無作行意成身<b>ｏ</b>謂了達諸佛自證法相<b>ｏ</b>是名種類俱生無作行意成身<b>ｏ</b>大慧<b>ｏ</b>三種身相當勤觀察<br>
				<br>
				爾時世尊重說頌言<br>
				<br>
				我大乘非乘　非聲亦非字<br>
				非諦非解脫　亦非無相竟<br>
				然乘摩訶衍　三摩提自在<br>
				種種意成身　自在花莊嚴<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如世尊說五無間業<b>ｏ</b>何者為五<b>ｏ</b>若人作已墮阿鼻獄<br>
				<br>
				佛言<b>ｏ</b>諦聽<b>ｏ</b>當為汝說<br>
				<br>
				大慧言<b>ｏ</b>唯<br>
				<br>
				佛告大慧<b>ｏ</b>五無間者<b>ｏ</b>所謂<b>ｏ</b>殺母<b>ｏ</b>殺父<b>ｏ</b>殺阿羅漢<b>ｏ</b>破和合僧<b>ｏ</b>懷惡逆心出佛身血<b>ｏ</b>大慧<b>ｏ</b>何者為眾生母<b>ｏ</b>謂引生愛與貪喜俱<b>ｏ</b>如母養育<b>ｏ</b>何者為父<b>ｏ</b>所謂無明<b>ｏ</b>令生六處聚落中故<b>ｏ</b>斷二根本<b>ｏ</b>名殺父母<b>ｏ</b>云何殺阿羅漢<b>ｏ</b>謂隨眠為怨如鼠毒發<b>ｏ</b>究竟斷彼<b>ｏ</b>是故說名殺阿羅漢<b>ｏ</b>云何破和合僧<b>ｏ</b>謂諸蘊異相和合積聚<b>ｏ</b>究竟斷彼名為破僧<b>ｏ</b>云何惡心出佛身血<b>ｏ</b>謂八識身妄生思覺<b>ｏ</b>見自心外自相共相<b>ｏ</b>以三解脫無漏惡心<b>ｏ</b>究竟斷彼八識身佛<b>ｏ</b>名為惡心出佛身血<b>ｏ</b>大慧<b>ｏ</b>是為內五無間<b>ｏ</b>若有作者<b>ｏ</b>無間即得現證實法<br>
				<br>
				復次<b>ｏ</b>大慧<b>ｏ</b>今為汝說外五無間<b>ｏ</b>令汝及餘菩薩聞是義已<b>ｏ</b>於未來世不生疑惑<b>ｏ</b>云何外五無間<b>ｏ</b>謂餘教中所說無間<b>ｏ</b>若有作者<b>ｏ</b>於三解脫不能現證<b>ｏ</b>唯除如來<b>ｏ</b>諸大菩薩及大聲聞<b>ｏ</b>見其有造無間業者<b>ｏ</b>為欲勸發令其改過<b>ｏ</b>以神通力示同其事<b>ｏ</b>尋即悔除證於解脫<b>ｏ</b>此皆化現非是實造<b>ｏ</b>若有實造無間業者<b>ｏ</b>終無現身而得解脫<b>ｏ</b>唯除覺了自心所現身資所住<b>ｏ</b>離我我所分別執見<b>ｏ</b>或於來世餘處受生<b>ｏ</b>遇善知識離分別過<b>ｏ</b>方證解脫<br>
				<br>
				爾時世尊重說頌言<br>
				<br>
				貪愛名為母　無明則是父<br>
				識了於境界　此則名為佛<br>
				隨眠阿羅漢　蘊聚和合僧<br>
				斷彼無餘間　是名無間業<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說諸佛體性<br>
				<br>
				佛言<b>ｏ</b>大慧<b>ｏ</b>覺二無我<b>ｏ</b>除二種障<b>ｏ</b>離二種死<b>ｏ</b>斷二煩惱<b>ｏ</b>是佛體性<b>ｏ</b>大慧<b>ｏ</b>聲聞<b>ｏ</b>緣覺得此法已<b>ｏ</b>亦名為佛<b>ｏ</b>我以是義但說一乘<br>
				<br>
				爾時世尊重說頌言<br>
				<br>
				善知二無我　除二障二惱<br>
				及不思議死　是故名如來<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如來以何密意<b>ｏ</b>於大眾中唱如是言<b>ｏ</b>我是過去一切諸佛<b>ｏ</b>及說百千本生之事<b>ｏ</b>我於爾時<b>ｏ</b>作頂生王<b>ｏ</b>大象<b>ｏ</b>鸚鵡<b>ｏ</b>月光<b>ｏ</b>妙眼如是等<br>
				<br>
				佛言<b>ｏ</b>大慧<b>ｏ</b>如來<b>ｏ</b>應<b>ｏ</b>正等覺<b>ｏ</b>依四平等祕密意故<b>ｏ</b>於大眾中作如是言<b>ｏ</b>我於昔時作拘留孫佛<b>ｏ</b>拘那含牟尼佛<b>ｏ</b>迦葉佛<b>ｏ</b>云何為四<b>ｏ</b>所謂<b>ｏ</b>字平等<b>ｏ</b>語平等<b>ｏ</b>身平等<b>ｏ</b>法平等<b>ｏ</b>云何字平等<b>ｏ</b>謂我名佛<b>ｏ</b>一切如來亦名為佛<b>ｏ</b>佛名無別<b>ｏ</b>是謂字等<b>ｏ</b>云何語平等<b>ｏ</b>謂我作六十四種梵音聲語<b>ｏ</b>一切如來亦作此語<b>ｏ</b>迦陵頻伽梵音聲性<b>ｏ</b>不增不減無有差別<b>ｏ</b>是名語等<b>ｏ</b>云何身平等<b>ｏ</b>謂我與諸佛<b>ｏ</b>法身色相及隨形好等無差別<b>ｏ</b>除為調伏種種眾生現隨類身<b>ｏ</b>是謂身等<b>ｏ</b>云何法平等<b>ｏ</b>謂我與諸佛皆同證得三十七種菩提分法<b>ｏ</b>是謂法等<b>ｏ</b>是故如來<b>ｏ</b>應<b>ｏ</b>正等覺<b>ｏ</b>於大眾中作如是說<br>
				<br>
				爾時世尊重說頌言<br>
				<br>
				迦葉拘留孫　拘那含是我<br>
				依四平等故　為諸佛子說<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如世尊說<b>ｏ</b>我於某夜成最正覺<b>ｏ</b>乃至某夜當入涅槃<b>ｏ</b>於其中間不說一字<b>ｏ</b>亦不已說亦不當說<b>ｏ</b>不說是佛說<b>ｏ</b>世尊依何密意作如是語<br>
				<br>
				佛言<b>ｏ</b>大慧<b>ｏ</b>依二密法故作如是說<b>ｏ</b>云何二法<b>ｏ</b>謂<b>ｏ</b>自證法及本住法<b>ｏ</b>云何自證法<b>ｏ</b>謂諸佛所證我亦同證<b>ｏ</b>不增不減<b>ｏ</b>證智所行<b>ｏ</b>離言說相<b>ｏ</b>離分別相<b>ｏ</b>離名字相<b>ｏ</b>云何本住法<b>ｏ</b>謂法本性如金等在鑛<b>ｏ</b>若佛出世若不出世<b>ｏ</b>法住法位<b>ｏ</b>法界法性皆悉常住<b>ｏ</b>大慧<b>ｏ</b>譬如有人行曠野中<b>ｏ</b>見向古城平坦舊道<b>ｏ</b>即便隨入止息遊戲<b>ｏ</b>大慧<b>ｏ</b>於汝意云何<b>ｏ</b>彼作是道及以城中種種物耶<br>
				<br>
				白言<b>ｏ</b>不也<br>
				<br>
				佛言<b>ｏ</b>大慧<b>ｏ</b>我及諸佛所證真如<b>ｏ</b>常住法性亦復如是<b>ｏ</b>是故說言<b>ｏ</b>始從成佛乃至涅槃<b>ｏ</b>於其中間不說一字<b>ｏ</b>亦不已說亦不當說<br>
				<br>
				爾時世尊重說頌言<br>
				<br>
				某夜成正覺　某夜般涅槃<br>
				於此二中間　我都無所說<br>
				自證本住法　故作是密語<br>
				我及諸如來　無有少差別<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願說一切法有無相<b>ｏ</b>令我及諸菩薩摩訶薩離此相<b>ｏ</b>疾得阿耨多羅三藐三菩提<br>
				<br>
				佛言<b>ｏ</b>諦聽<b>ｏ</b>當為汝說<br>
				<br>
				大慧言<b>ｏ</b>唯<br>
				<br>
				佛言<b>ｏ</b>大慧<b>ｏ</b>世間眾生多墮二見<b>ｏ</b>謂<b>ｏ</b>有見<b>ｏ</b>無見<b>ｏ</b>墮二見故<b>ｏ</b>非出出想<b>ｏ</b>云何有見<b>ｏ</b>謂實有因緣而生諸法非不實有<b>ｏ</b>實有諸法從因緣生非無法生<b>ｏ</b>大慧<b>ｏ</b>如是說者則說無因<b>ｏ</b>云何無見<b>ｏ</b>謂知受貪瞋癡已而妄計言無<b>ｏ</b>大慧<b>ｏ</b>及彼分別有相而不受諸法有<b>ｏ</b>復有知諸如來<b>ｏ</b>聲聞<b>ｏ</b>緣覺無貪瞋癡性而計為非有<b>ｏ</b>此中誰為壞者<br>
				<br>
				大慧白言<b>ｏ</b>謂有貪瞋癡性後取於無<b>ｏ</b>名為壞者<br>
				<br>
				佛言<b>ｏ</b>善哉<b>ｏ</b>汝解我問<b>ｏ</b>此人非止無貪瞋癡名為壞者<b>ｏ</b>亦壞如來<b>ｏ</b>聲聞<b>ｏ</b>緣覺<b>ｏ</b>何以故<b>ｏ</b>煩惱內外不可得故<b>ｏ</b>體性非異非不異故<b>ｏ</b>大慧<b>ｏ</b>貪瞋癡性若內若外皆不可得<b>ｏ</b>無體性故<b>ｏ</b>無可取故<b>ｏ</b>聲聞<b>ｏ</b>緣覺及以如來本性解脫<b>ｏ</b>無有能縛及縛因故<b>ｏ</b>大慧<b>ｏ</b>若有能縛及以縛因則有所縛<b>ｏ</b>作如是說名為壞者<b>ｏ</b>是為無有相<b>ｏ</b>我依此義密意而說<b>ｏ</b>寧起我見如須彌山<b>ｏ</b>不起空見懷增上慢<b>ｏ</b>若起此見名為壞者<b>ｏ</b>墮自共見樂欲之中<b>ｏ</b>不了諸法惟心所現<b>ｏ</b>以不了故<b>ｏ</b>見有外法剎那無常展轉差別<b>ｏ</b>蘊<b>ｏ</b>界<b>ｏ</b>處相相續流轉起已還滅<b>ｏ</b>虛妄分別<b>ｏ</b>離文字相<b>ｏ</b>亦成壞者<br>
				<br>
				爾時世尊重說頌言<br>
				<br>
				有無是二邊　乃至心所行<br>
				淨除彼所行　平等心寂滅<br>
				不取於境界　非滅無所有<br>
				有真如妙物　如諸聖所行<br>
				本無而有生　生已而復滅<br>
				因緣有及無　彼非住我法<br>
				非外道非佛　非我非餘眾<br>
				能以緣成有　云何而得無<br>
				誰以緣成有　而復得言無<br>
				惡見說為生　妄想計有無<br>
				若知無所生　亦復無所滅<br>
				觀世悉空寂　有無二俱離<br>
				<br>
				爾時大慧菩薩摩訶薩復請佛言<b>ｏ</b>世尊<b>ｏ</b>惟願為說宗趣之相<b>ｏ</b>令我及諸菩薩摩訶薩善達此義<b>ｏ</b>不隨一切眾邪妄解<b>ｏ</b>疾得阿耨多羅三藐三菩提<br>
				<br>
				佛言<b>ｏ</b>諦聽<b>ｏ</b>當為汝說<br>
				<br>
				大慧言<b>ｏ</b>唯<br>
				<br>
				佛言<b>ｏ</b>大慧<b>ｏ</b>一切二乘及諸菩薩<b>ｏ</b>有二種宗法相<b>ｏ</b>何等為二<b>ｏ</b>謂<b>ｏ</b>宗趣法相<b>ｏ</b>言說法相<b>ｏ</b>宗趣法相者<b>ｏ</b>謂自所證殊勝之相<b>ｏ</b>離於文字語言分別<b>ｏ</b>入無漏界成自地行<b>ｏ</b>超過一切不正思覺<b>ｏ</b>伏魔外道<b>ｏ</b>生智慧光<b>ｏ</b>是名宗趣法相<b>ｏ</b>言說法相者<b>ｏ</b>謂說九部種種教法<b>ｏ</b>離於一異<b>ｏ</b>有無等相<b>ｏ</b>以巧方便隨眾生心令入此法<b>ｏ</b>是名言說法相<b>ｏ</b>汝及諸菩薩當勤修學<br>
				<br>
				爾時世尊重說頌言<br>
				<br>
				宗趣與言說　自證及教法<br>
				若能善知見　不隨他妄解<br>
				如愚所分別　非是真實相<br>
				彼豈不求度　無法而可得<br>
				觀察諸有為　生滅等相續<br>
				增長於二見　顛倒無所知<br>
				涅槃離心意　唯此一法實<br>
				觀世悉虛妄　如幻夢芭蕉<br>
				無有貪恚癡　亦復無有人<br>
				從愛生諸蘊　如夢之所見<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說虛妄分別相<b>ｏ</b>此虛妄分別云何而生<b>ｏ</b>是何而生<b>ｏ</b>因何而生<b>ｏ</b>誰之所生<b>ｏ</b>何故名為虛妄分別<br>
				<br>
				佛言<b>ｏ</b>大慧<b>ｏ</b>善哉<b>ｏ</b>善哉<b>ｏ</b>汝為哀愍世間天人而問此義<b>ｏ</b>多所利益多所安樂<b>ｏ</b>諦聽<b>ｏ</b>諦聽<b>ｏ</b>善思念之<b>ｏ</b>當為汝說<br>
				<br>
				大慧言<b>ｏ</b>唯<br>
				<br>
				佛言<b>ｏ</b>大慧<b>ｏ</b>一切眾生於種種境<b>ｏ</b>不能了達自心所現<b>ｏ</b>計能所取虛妄執著<b>ｏ</b>起諸分別墮有無見<b>ｏ</b>增長外道妄見習氣<b>ｏ</b>心心所法相應起時<b>ｏ</b>執有外義種種可得<b>ｏ</b>計著於我及以我所<b>ｏ</b>是故名為虛妄分別<br>
				<br>
				大慧白言<b>ｏ</b>若如是者<b>ｏ</b>外種種義性離有無起諸見相<b>ｏ</b>世尊<b>ｏ</b>第一義諦亦復如是<b>ｏ</b>離諸根量宗<b>ｏ</b>因<b>ｏ</b>譬喻<b>ｏ</b>世尊<b>ｏ</b>何故於種種義言起分別<b>ｏ</b>第一義中不言起耶<b>ｏ</b>將無世尊所言乖理<b>ｏ</b>一處言起一不言故<b>ｏ</b>世尊<b>ｏ</b>又說虛妄分別墮有無見<b>ｏ</b>譬如幻事種種非實<b>ｏ</b>分別亦爾有無相離<b>ｏ</b>云何而說墮二見耶<b>ｏ</b>此說豈不墮於世見<br>
				<br>
				佛言<b>ｏ</b>大慧<b>ｏ</b>分別不生不滅<b>ｏ</b>何以故<b>ｏ</b>不起有無分別相故<b>ｏ</b>所見外法皆無有故<b>ｏ</b>了唯自心之所現故<b>ｏ</b>但以愚夫分別自心種種諸法著種種相<b>ｏ</b>而作是說<b>ｏ</b>令知所見皆是自心<b>ｏ</b>斷我我所一切見著<b>ｏ</b>離作所作諸惡因緣<b>ｏ</b>覺唯心故轉其意樂<b>ｏ</b>善明諸地入佛境界<b>ｏ</b>捨五法<b>ｏ</b>自性諸分別見<b>ｏ</b>是故我說虛妄分別執著種種自心所現諸境界生<b>ｏ</b>如實了知則得解脫<br>
				<br>
				爾時世尊重說頌言<br>
				<br>
				諸因及與緣　從此生世間<br>
				與四句相應　不知於我法<br>
				世非有無生　亦非俱不俱<br>
				云何諸愚夫　分別因緣起<br>
				非有亦非無　亦復非有無<br>
				如是觀世間　心轉證無我<br>
				一切法不生　以從緣生故<br>
				諸緣之所作　所作法非生<br>
				果不自生果　有二果失故<br>
				無有二果故　非有性可得<br>
				觀諸有為法　離能緣所緣<br>
				決定唯是心　故我說心量<br>
				量之自性處　緣法二俱離<br>
				究竟妙淨事　我說名心量<br>
				施設假名我　而實不可得<br>
				諸蘊蘊假名　亦皆無實事<br>
				有四種平等　相因及所生<br>
				無我為第四　修行者觀察<br>
				離一切諸見　及能所分別<br>
				無得亦無生　我說是心量<br>
				非有亦非無　有無二俱離<br>
				如是心亦離　我說是心量<br>
				真如空實際　涅槃及法界<br>
				種種意成身　我說是心量<br>
				妄想習氣縛　種種從心生<br>
				眾生見為外　我說是心量<br>
				外所見非有　而心種種現<br>
				身資及所住　我說是心量<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如來說言<b>ｏ</b>如我所說<b>ｏ</b>汝及諸菩薩<b>ｏ</b>不應依語而取其義<b>ｏ</b>世尊<b>ｏ</b>何故不應依語取義<b>ｏ</b>云何為語<b>ｏ</b>云何為義<br>
				<br>
				佛言<b>ｏ</b>諦聽<b>ｏ</b>當為汝說<br>
				<br>
				大慧言<b>ｏ</b>唯<br>
				<br>
				佛言<b>ｏ</b>大慧<b>ｏ</b>語者<b>ｏ</b>所謂分別習氣而為其因<b>ｏ</b>依於喉舌脣齶齒輔<b>ｏ</b>而出種種音聲文字<b>ｏ</b>相對談說<b>ｏ</b>是名為語<b>ｏ</b>云何為義<b>ｏ</b>菩薩摩訶薩住獨一靜處<b>ｏ</b>以聞<b>ｏ</b>思<b>ｏ</b>修慧思惟觀察向涅槃道自智境界<b>ｏ</b>轉諸習氣<b>ｏ</b>行於諸地種種行相<b>ｏ</b>是名為義<b>ｏ</b>復次<b>ｏ</b>大慧<b>ｏ</b>菩薩摩訶薩善於語<b>ｏ</b>義<b>ｏ</b>知語與義不一不異<b>ｏ</b>義之與語亦復如是<b>ｏ</b>若義異語<b>ｏ</b>則不應因語而顯於義<b>ｏ</b>而因語見義<b>ｏ</b>如燈照色<b>ｏ</b>大慧<b>ｏ</b>譬如有人持燈照物<b>ｏ</b>知此物如是<b>ｏ</b>在如是處<b>ｏ</b>菩薩摩訶薩亦復如是<b>ｏ</b>因語言燈入離言說自證境界<b>ｏ</b>復次<b>ｏ</b>大慧<b>ｏ</b>若有於不生不滅自性涅槃三乘一乘五法諸心自性等中如言取義<b>ｏ</b>則墮建立及誹謗見<b>ｏ</b>以異於彼起分別故<b>ｏ</b>如見幻事計以為實<b>ｏ</b>是愚夫見非賢聖也<b>ｏ</b>爾時世尊重說頌言<br>
				<br>
				若隨言取義　建立於諸法<br>
				以彼建立故　死墮地獄中<br>
				蘊中無有我　非蘊即是我<br>
				不如彼分別　亦復非無有<br>
				如愚所分別　一切皆有性<br>
				若如彼所見　皆應見真實<br>
				一切染淨法　悉皆無體性<br>
				不如彼所見　亦非無所有<br>
				<br>
				復次<b>ｏ</b>大慧<b>ｏ</b>我當為汝說智識相<b>ｏ</b>汝及諸菩薩摩訶薩<b>ｏ</b>若善了知智識之相<b>ｏ</b>則能疾得阿耨多羅三藐三菩提<b>ｏ</b>大慧<b>ｏ</b>智有三種<b>ｏ</b>謂<b>ｏ</b>世間智<b>ｏ</b>出世間智<b>ｏ</b>出世間上上智<b>ｏ</b>云何世間智<b>ｏ</b>謂一切外道凡愚計有無法<b>ｏ</b>云何出世間智<b>ｏ</b>謂一切二乘著自共相<b>ｏ</b>云何出世間上上智<b>ｏ</b>謂諸佛菩薩觀一切法皆無有相<b>ｏ</b>不生不滅<b>ｏ</b>非有非無<b>ｏ</b>證法無我入如來地<b>ｏ</b>大慧<b>ｏ</b>復有三種智<b>ｏ</b>謂<b>ｏ</b>知自相共相智<b>ｏ</b>知生滅智<b>ｏ</b>知不生不滅智<b>ｏ</b>復次<b>ｏ</b>大慧<b>ｏ</b>生滅是識<b>ｏ</b>不生滅是智<b>ｏ</b>墮相無相及以有無種種相因是識<b>ｏ</b>離相無相及有無因是智<b>ｏ</b>有積集相是識<b>ｏ</b>無積集相是智<b>ｏ</b>著境界相是識<b>ｏ</b>不著境界相是智<b>ｏ</b>三和合相應生是識<b>ｏ</b>無礙相應自性相是智<b>ｏ</b>有得相是識<b>ｏ</b>無得相是智<b>ｏ</b>證自聖智所行境界<b>ｏ</b>如水中月<b>ｏ</b>不入不出故<br>
				<br>
				爾時世尊重說頌言<br>
				<br>
				採集業為心　觀察法為智<br>
				慧能證無相　逮自在威光<br>
				境界縛為心　覺想生為智<br>
				無相及增勝　智慧於中起<br>
				心意及與識　離諸分別想<br>
				得無分別法　佛子非聲聞<br>
				寂滅殊勝忍　如來清淨智<br>
				生於善勝義　遠離諸所行<br>
				我有三種智　聖者能明照<br>
				分別於諸相　開示一切法<br>
				我智離諸相　超過於二乘<br>
				以諸聲聞等　執著諸法有<br>
				如來智無垢　了達唯心故<br>
				<br>
				復次<b>ｏ</b>大慧<b>ｏ</b>諸外道有九種轉變見<b>ｏ</b>所謂<b>ｏ</b>形轉變<b>ｏ</b>相轉變<b>ｏ</b>因轉變<b>ｏ</b>相應轉變<b>ｏ</b>見轉變<b>ｏ</b>生轉變<b>ｏ</b>物轉變<b>ｏ</b>緣明了轉變<b>ｏ</b>所作明了轉變<b>ｏ</b>是為九<b>ｏ</b>一切外道因是見故<b>ｏ</b>起有無轉變論<b>ｏ</b>此中形轉變者<b>ｏ</b>謂形別異見<b>ｏ</b>譬如以金作莊嚴具<b>ｏ</b>環釧瓔珞種種不同<b>ｏ</b>形狀有殊金體無易<b>ｏ</b>一切法變亦復如是<b>ｏ</b>諸餘外道種種計著<b>ｏ</b>皆非如是亦非別異<b>ｏ</b>但分別故一切轉變<b>ｏ</b>如是應知<b>ｏ</b>譬如乳酪酒果等熟<b>ｏ</b>外道言此皆有轉變<b>ｏ</b>而實無有若有若無<b>ｏ</b>自心所見無外物故<b>ｏ</b>如此皆是愚迷凡夫<b>ｏ</b>從自分別習氣而起<b>ｏ</b>實無一法若生若滅<b>ｏ</b>如因幻夢所見諸色<b>ｏ</b>如石女兒說有生死<br>
				<br>
				爾時世尊重說頌言<br>
				<br>
				形處時轉變　大種及諸根<br>
				中有漸次生　妄想非明智<br>
				諸佛不分別　緣起及世間<br>
				但諸緣世間　如乾闥婆城<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>惟願如來<b>ｏ</b>為我解說於一切法深密義及解義相<b>ｏ</b>令我及諸菩薩摩訶薩善知此法<b>ｏ</b>不墮如言取義深密執著<b>ｏ</b>離文字語言虛妄分別<b>ｏ</b>普入一切諸佛國土<b>ｏ</b>力通自在總持所印<b>ｏ</b>覺慧善住十無盡願<b>ｏ</b>以無功用種種變現<b>ｏ</b>光明照曜如日月摩尼地水火風<b>ｏ</b>住於諸地離分別見<b>ｏ</b>知一切法如幻如夢<b>ｏ</b>入如來位普化眾生<b>ｏ</b>令知諸法虛妄不實<b>ｏ</b>離有無品斷生滅執<b>ｏ</b>不著言說令轉所依<br>
				<br>
				佛言<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>於一切法如言取義執著深密<b>ｏ</b>其數無量<b>ｏ</b>所謂<b>ｏ</b>相執著<b>ｏ</b>緣執著<b>ｏ</b>有非有執著<b>ｏ</b>生非生執著<b>ｏ</b>滅非滅執著<b>ｏ</b>乘非乘執著<b>ｏ</b>為無為執著<b>ｏ</b>地地自相執著<b>ｏ</b>自分別現證執著<b>ｏ</b>外道宗有無品執著<b>ｏ</b>三乘一乘執著<b>ｏ</b>大慧<b>ｏ</b>此等密執有無量種<b>ｏ</b>皆是凡愚自分別執而密執著<b>ｏ</b>此諸分別如蠶作繭<b>ｏ</b>以妄想絲自纏纏他<b>ｏ</b>執著有無欲樂堅密<b>ｏ</b>大慧<b>ｏ</b>此中實無密非密相<b>ｏ</b>以菩薩摩訶薩見一切法住寂靜故<b>ｏ</b>無分別故<b>ｏ</b>若了諸法唯心所見<b>ｏ</b>無有外物皆同無相<b>ｏ</b>隨順觀察<b>ｏ</b>於若有若無分別密執<b>ｏ</b>悉見寂靜<b>ｏ</b>是故無有密非密相<b>ｏ</b>大慧<b>ｏ</b>此中無縛亦無有解<b>ｏ</b>不了實者見縛解耳<b>ｏ</b>何以故<b>ｏ</b>一切諸法若有若無<b>ｏ</b>求其體性不可得故<b>ｏ</b>復次<b>ｏ</b>大慧<b>ｏ</b>愚癡凡夫有三種密縛<b>ｏ</b>謂<b>ｏ</b>貪恚癡及愛來生與貪喜俱<b>ｏ</b>以此密縛<b>ｏ</b>令諸眾生續生五趣<b>ｏ</b>密縛若斷<b>ｏ</b>是則無有密非密相<b>ｏ</b>復次<b>ｏ</b>大慧<b>ｏ</b>若有執著三和合緣<b>ｏ</b>諸識密縛次第而起<b>ｏ</b>有執著故則有密縛<b>ｏ</b>若見三解脫離三和合識<b>ｏ</b>一切諸密皆悉不生<br>
				<br>
				爾時世尊重說頌言<br>
				<br>
				不實妄分別　是名為密相<br>
				若能如實知　諸密網皆斷<br>
				凡愚不能了　隨言而取義<br>
				譬如蠶處繭　妄想自纏縛<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如世尊說<b>ｏ</b>由種種心分別諸法<b>ｏ</b>非諸法有自性<b>ｏ</b>此但妄計耳<b>ｏ</b>世尊<b>ｏ</b>若但妄計無諸法者<b>ｏ</b>染淨諸法將無悉壞<br>
				<br>
				佛言<b>ｏ</b>大慧<b>ｏ</b>如是<b>ｏ</b>如是<b>ｏ</b>如汝所說<b>ｏ</b>一切凡愚分別諸法<b>ｏ</b>而諸法性非如是有<b>ｏ</b>此但妄執無有性相<b>ｏ</b>然諸聖者以聖慧眼<b>ｏ</b>如實知見有諸法自性<br>
				<br>
				大慧白言<b>ｏ</b>若諸聖人以聖慧眼見有諸法性<b>ｏ</b>非天眼<b>ｏ</b>肉眼<b>ｏ</b>不同凡愚之所分別<b>ｏ</b>云何凡愚得離分別<b>ｏ</b>不能覺了諸聖法故<b>ｏ</b>世尊<b>ｏ</b>彼非顛倒非不顛倒<b>ｏ</b>何以故<b>ｏ</b>不見聖人所見法故<b>ｏ</b>聖見遠離有無相故<b>ｏ</b>聖亦不如凡所分別如是得故<b>ｏ</b>非自所行境界相故<b>ｏ</b>彼亦見有諸法性相<b>ｏ</b>如妄執性而顯現故<b>ｏ</b>不說有因及無因故<b>ｏ</b>墮於諸法性相見故<b>ｏ</b>世尊<b>ｏ</b>其餘境界既不同此<b>ｏ</b>如是則成無窮之失<b>ｏ</b>孰能於法了知性相<b>ｏ</b>世尊<b>ｏ</b>諸法性相不因分別<b>ｏ</b>云何而言以分別故而有諸法<b>ｏ</b>世尊<b>ｏ</b>分別相異諸法相異<b>ｏ</b>因不相似<b>ｏ</b>云何諸法而由分別<b>ｏ</b>復以何故<b>ｏ</b>凡愚分別不如是有<b>ｏ</b>而作是言<b>ｏ</b>為令眾生捨分別故<b>ｏ</b>說如分別所見法相無如是法<b>ｏ</b>世尊<b>ｏ</b>何故令諸眾生離有無見所執著法<b>ｏ</b>而復執著聖智境界墮於有見<b>ｏ</b>何以故不說寂靜空無之法<b>ｏ</b>而說聖智自性事故<br>
				<br>
				佛言<b>ｏ</b>大慧<b>ｏ</b>我非不說寂靜空法墮於有見<b>ｏ</b>何以故<b>ｏ</b>已說聖智自性事故<b>ｏ</b>我為眾生無始時來計著於有<b>ｏ</b>於寂靜法以聖事說<b>ｏ</b>今其聞已不生恐怖<b>ｏ</b>能如實證寂靜空法<b>ｏ</b>離惑亂相入唯識理<b>ｏ</b>知其所見無有外法<b>ｏ</b>悟三脫門獲如實印<b>ｏ</b>見法自性了聖境界<b>ｏ</b>遠離有無一切諸著<b>ｏ</b>復次<b>ｏ</b>大慧<b>ｏ</b>菩薩摩訶薩不應成立一切諸法皆悉不生<b>ｏ</b>何以故<b>ｏ</b>一切法本無有故<b>ｏ</b>及彼宗因生相故<b>ｏ</b>復次<b>ｏ</b>大慧<b>ｏ</b>一切法不生<b>ｏ</b>此言自壞<b>ｏ</b>何以故<b>ｏ</b>彼宗有待而生故<b>ｏ</b>又彼宗即入一切法中<b>ｏ</b>不生相亦不生故<b>ｏ</b>又彼宗諸分而成故<b>ｏ</b>又彼宗有無法皆不生<b>ｏ</b>此宗即入一切法中<b>ｏ</b>有無相亦不生故<b>ｏ</b>是故一切法不生<b>ｏ</b>此宗自壞<b>ｏ</b>不應如是立<b>ｏ</b>諸分多過故<b>ｏ</b>展轉因異相故<b>ｏ</b>如不生<b>ｏ</b>一切法空無自性亦如是<b>ｏ</b>大慧<b>ｏ</b>菩薩摩訶薩應說一切法如幻如夢<b>ｏ</b>見不見故<b>ｏ</b>一切皆是惑亂相故<b>ｏ</b>除為愚夫而生恐怖<b>ｏ</b>大慧<b>ｏ</b>凡夫愚癡墮有無見<b>ｏ</b>莫令於彼而生驚恐遠離大乘<br>
				<br>
				爾時世尊重說頌言<br>
				<br>
				無自性無說　無事無依處<br>
				凡愚妄分別　惡覺如死屍<br>
				一切法不生　外道所成立<br>
				以彼所有生　非緣所成故<br>
				一切法不生　智者不分別<br>
				彼宗因生故　此覺則便壞<br>
				譬如目有瞖　妄想見毛輪<br>
				諸法亦如是　凡愚妄分別<br>
				三有唯假名　無有實法體<br>
				由此假施設　分別妄計度<br>
				假名諸事相　動亂於心識<br>
				佛子悉超過　遊行無分別<br>
				無水取水相　斯由渴愛起<br>
				凡愚見法爾　諸聖則不然<br>
				聖人見清淨　生於三解脫<br>
				遠離於生滅　常行無相境<br>
				修行無相境　亦復無有無<br>
				有無悉平等　是故生聖果<br>
				云何法有無　云何成平等<br>
				若心不了法　內外斯動亂<br>
				了已則平等　亂相爾時滅<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如佛所說<b>ｏ</b>若知境界但是假名都不可得<b>ｏ</b>則無所取<b>ｏ</b>無所取故亦無能取<b>ｏ</b>能取所取二俱無故不起分別<b>ｏ</b>說名為智<b>ｏ</b>世尊<b>ｏ</b>何故彼智不得於境<b>ｏ</b>為不能了一切諸法自相共相一異義故言不得耶<b>ｏ</b>為以諸法自相共相種種不同更相隱蔽而不得耶<b>ｏ</b>為山巖石壁簾幔帷障之所覆隔而不得耶<b>ｏ</b>為極遠極近老小盲冥諸根不具而不得耶<b>ｏ</b>若不了諸法自相共相一異義故言不得者<b>ｏ</b>此不名智<b>ｏ</b>應是無智<b>ｏ</b>以有境界而不知故<b>ｏ</b>若以諸法自相共相種種不同更相隱蔽而不得者<b>ｏ</b>此亦非智<b>ｏ</b>以知於境說名為智非不知故<b>ｏ</b>若山巖石壁簾幔帷障之所覆隔<b>ｏ</b>極遠極近老小盲冥而不知者<b>ｏ</b>彼亦非智<b>ｏ</b>以有境界智不具足而不知故<br>
				<br>
				佛言<b>ｏ</b>大慧<b>ｏ</b>此實是智<b>ｏ</b>非如汝說<b>ｏ</b>我之所說非隱覆說<b>ｏ</b>我言境界唯是假名不可得者<b>ｏ</b>以了但是自心所見<b>ｏ</b>外法有無<b>ｏ</b>智慧於中畢竟無得<b>ｏ</b>以無得故爾焰不起<b>ｏ</b>入三脫門智體亦忘<b>ｏ</b>非如一切覺想凡夫<b>ｏ</b>無始已來戲論熏習<b>ｏ</b>計著外法若有若無種種形相<b>ｏ</b>如是而知名為不知<b>ｏ</b>不了諸法唯心所見<b>ｏ</b>著我我所分別境智<b>ｏ</b>不知外法是有是無<b>ｏ</b>其心住於斷見中故<b>ｏ</b>為令捨離如是分別<b>ｏ</b>說一切法唯心建立<br>
				<br>
				爾時世尊重說頌言<br>
				<br>
				若有於所緣　智慧不觀見<br>
				彼無智非智　是名妄計者<br>
				無邊相互隱　障礙及遠近<br>
				智慧不能見　是名為邪智<br>
				老小諸根冥　而實有境界<br>
				不能生智慧　是名為邪智<br>
				<br>
				復次<b>ｏ</b>大慧<b>ｏ</b>愚癡凡夫無始虛偽<b>ｏ</b>惡邪分別之所幻惑<b>ｏ</b>不了如實及言說法<b>ｏ</b>計心外相著方便說<b>ｏ</b>不能修習清淨真實離四句法<br>
				<br>
				大慧白言<b>ｏ</b>如是<b>ｏ</b>如是<b>ｏ</b>誠如尊教<b>ｏ</b>願為我說如實之法及言說法<b>ｏ</b>令我及諸菩薩摩訶薩於此二法而得善巧<b>ｏ</b>非外道二乘之所能入<br>
				<br>
				佛言<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>三世如來有二種法<b>ｏ</b>謂<b>ｏ</b>言說法及如實法<b>ｏ</b>言說法者<b>ｏ</b>謂隨眾生心為說種種諸方便教<b>ｏ</b>如實法者<b>ｏ</b>謂修行者於心所現離諸分別<b>ｏ</b>不墮一異<b>ｏ</b>俱不俱品<b>ｏ</b>超度一切心<b>ｏ</b>意<b>ｏ</b>意識<b>ｏ</b>於自覺聖智所行境界<b>ｏ</b>離諸因緣相應見相<b>ｏ</b>一切外道聲聞緣覺墮二邊者所不能知<b>ｏ</b>是名如實法<b>ｏ</b>此二種法<b>ｏ</b>汝及諸菩薩摩訶薩當善修學<br>
				<br>
				爾時世尊復說頌言<br>
				<br>
				我說二種法　言教及如實<br>
				教法示凡夫　實為修行者<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如來一時說盧迦耶陀呪術詞論<b>ｏ</b>但能攝取世間財利<b>ｏ</b>不得法利<b>ｏ</b>不得法利不應親近承事供養<b>ｏ</b>世尊何故作如是說<br>
				<br>
				佛言<b>ｏ</b>大慧<b>ｏ</b>盧迦耶陀所有詞論<b>ｏ</b>但飾文句誑惑凡愚<b>ｏ</b>隨順世間虛妄言說<b>ｏ</b>不如於義<b>ｏ</b>不稱於理<b>ｏ</b>不能證入真實境界<b>ｏ</b>不能覺了一切諸法<b>ｏ</b>恒墮二邊自失正道<b>ｏ</b>亦令他失輪迴諸趣永不出離<b>ｏ</b>何以故<b>ｏ</b>不了諸法唯心所見<b>ｏ</b>執著外境增分別故<b>ｏ</b>是故我說世論文句因喻莊嚴<b>ｏ</b>但誑愚夫<b>ｏ</b>不能解脫生老病死憂悲等患<b>ｏ</b>大慧<b>ｏ</b>釋提桓因廣解眾論<b>ｏ</b>自造諸論<b>ｏ</b>彼世論者有一弟子<b>ｏ</b>現作龍身詣釋天宮<b>ｏ</b>而立論宗作是要言<b>ｏ</b>憍尸迦<b>ｏ</b>我共汝論<b>ｏ</b>汝若不如<b>ｏ</b>我當破汝千輻之輪<b>ｏ</b>我若不如<b>ｏ</b>斷一一頭以謝所屈<b>ｏ</b>說是語已<b>ｏ</b>即以論法摧伏帝釋<b>ｏ</b>壞千輻輪<b>ｏ</b>還來人間<b>ｏ</b>大慧<b>ｏ</b>世間言論因喻莊嚴<b>ｏ</b>乃至能現龍形<b>ｏ</b>以妙文詞迷惑諸天及阿修羅<b>ｏ</b>令其執著生滅等見<b>ｏ</b>而況於人<b>ｏ</b>是故<b>ｏ</b>大慧<b>ｏ</b>不應親近承事供養<b>ｏ</b>以彼能作生苦因故<b>ｏ</b>大慧<b>ｏ</b>世論唯說身覺境界<b>ｏ</b>大慧<b>ｏ</b>彼世論有百千字句<b>ｏ</b>後末世中惡見乖離邪眾崩散<b>ｏ</b>分成多部各執自因<b>ｏ</b>大慧<b>ｏ</b>非餘外道能立教法<b>ｏ</b>唯盧迦耶以百千句<b>ｏ</b>廣說無量差別因相<b>ｏ</b>非如實理<b>ｏ</b>亦不自知是惑世法<br>
				<br>
				爾時大慧白言<b>ｏ</b>世尊<b>ｏ</b>若盧迦耶所造之論<b>ｏ</b>種種文字因喻莊嚴<b>ｏ</b>執著自宗非如實法<b>ｏ</b>名外道者<b>ｏ</b>世尊亦說世間之事<b>ｏ</b>謂以種種文句言詞廣說十方一切國土天人等眾而來集會<b>ｏ</b>非是自智所證之法<b>ｏ</b>世尊亦同外道說耶<br>
				<br>
				佛言<b>ｏ</b>大慧<b>ｏ</b>我非世說亦無來去<b>ｏ</b>我說諸法不來不去<b>ｏ</b>大慧<b>ｏ</b>來者集生<b>ｏ</b>去者壞滅<b>ｏ</b>不來不去<b>ｏ</b>此則名為不生不滅<b>ｏ</b>大慧<b>ｏ</b>我之所說<b>ｏ</b>不同外道墮分別中<b>ｏ</b>何以故<b>ｏ</b>外法有無無所著故<b>ｏ</b>了唯自心不見二取<b>ｏ</b>不行相境不生分別<b>ｏ</b>入空<b>ｏ</b>無相<b>ｏ</b>無願之門而解脫故<b>ｏ</b>大慧<b>ｏ</b>我憶有時於一處住<b>ｏ</b>有世論婆羅門來至我所<b>ｏ</b>遽問我言<b>ｏ</b>瞿曇<b>ｏ</b>一切是所作耶<b>ｏ</b>我時報言<b>ｏ</b>婆羅門<b>ｏ</b>一切所作<b>ｏ</b>是初世論<b>ｏ</b>又問我言<b>ｏ</b>一切非所作耶<b>ｏ</b>我時報言<b>ｏ</b>一切非所作<b>ｏ</b>是第二世論<b>ｏ</b>彼復問言<b>ｏ</b>一切常耶<b>ｏ</b>一切無常耶<b>ｏ</b>一切生耶<b>ｏ</b>一切不生耶<b>ｏ</b>我時報言<b>ｏ</b>是第六世論<b>ｏ</b>彼復問言<b>ｏ</b>一切一耶<b>ｏ</b>一切異耶<b>ｏ</b>一切俱耶<b>ｏ</b>一切不俱耶<b>ｏ</b>一切皆由種種因緣而受生耶<b>ｏ</b>我時報言<b>ｏ</b>是第十一世論<b>ｏ</b>彼復問言<b>ｏ</b>一切有記耶<b>ｏ</b>一切無記耶<b>ｏ</b>有我耶<b>ｏ</b>無我耶<b>ｏ</b>有此世耶<b>ｏ</b>無此世耶<b>ｏ</b>有他世耶<b>ｏ</b>無他世耶<b>ｏ</b>有解脫耶<b>ｏ</b>無解脫耶<b>ｏ</b>是剎那耶<b>ｏ</b>非剎那耶<b>ｏ</b>虛空涅槃及非擇滅<b>ｏ</b>是所作耶<b>ｏ</b>非所作耶<b>ｏ</b>有中有耶<b>ｏ</b>無中有耶<b>ｏ</b>我時報言<b>ｏ</b>婆羅門<b>ｏ</b>如是皆是汝之世論<b>ｏ</b>非我所說<b>ｏ</b>婆羅門<b>ｏ</b>我說因於無始戲論諸惡習氣而生三有<b>ｏ</b>不了唯是自心所見而取外法<b>ｏ</b>實無可得<b>ｏ</b>如外道說<b>ｏ</b>我及根境三合知生<b>ｏ</b>我不如是<b>ｏ</b>我不說因<b>ｏ</b>不說無因<b>ｏ</b>唯緣妄心似能所取而說緣起<b>ｏ</b>非汝及餘取著我者之所能測<b>ｏ</b>大慧<b>ｏ</b>虛空<b>ｏ</b>涅槃及非擇滅<b>ｏ</b>但有三數本無體性<b>ｏ</b>何況而說作與非作<br>
				<br>
				大慧<b>ｏ</b>爾時世論婆羅門復問我言<b>ｏ</b>無明愛業為因緣故<b>ｏ</b>有三有耶<b>ｏ</b>為無因耶<b>ｏ</b>我言<b>ｏ</b>此二亦是世論<b>ｏ</b>又問我言<b>ｏ</b>一切諸法皆入自相及共相耶<b>ｏ</b>我時報言<b>ｏ</b>此亦世論<b>ｏ</b>婆羅門<b>ｏ</b>乃至少有心識流動分別外境<b>ｏ</b>皆是世論<b>ｏ</b>大慧<b>ｏ</b>爾時彼婆羅門復問我言<b>ｏ</b>頗有非是世論者不<b>ｏ</b>一切外道所有詞論<b>ｏ</b>種種文句因喻莊嚴<b>ｏ</b>莫不皆從我法中出<b>ｏ</b>我報言<b>ｏ</b>有<b>ｏ</b>非汝所許<b>ｏ</b>非世不許<b>ｏ</b>非不說種種文句義理相應<b>ｏ</b>非不相應<b>ｏ</b>彼復問言<b>ｏ</b>豈有世許非世論耶<b>ｏ</b>我答言<b>ｏ</b>有<b>ｏ</b>但非於汝及以一切外道能知<b>ｏ</b>何以故<b>ｏ</b>以於外法虛妄分別生執著故<b>ｏ</b>若能了達有無等法<b>ｏ</b>一切皆是自心所見<b>ｏ</b>不生分別不取外境<b>ｏ</b>於自處住<b>ｏ</b>自處住者是不起義<b>ｏ</b>不起於何<b>ｏ</b>不起分別<b>ｏ</b>此是我法<b>ｏ</b>非汝有也<b>ｏ</b>婆羅門<b>ｏ</b>略而言之<b>ｏ</b>隨何處中心識往來死生求戀<b>ｏ</b>若受若見若觸若住<b>ｏ</b>取種種相和合相續<b>ｏ</b>於愛於因而生計著<b>ｏ</b>皆汝世論非是我法<br>
				<br>
				大慧<b>ｏ</b>世論婆羅門作如是問<b>ｏ</b>我如是答<b>ｏ</b>不問於我自宗實法<b>ｏ</b>默然而去<b>ｏ</b>作是念言<b>ｏ</b>沙門瞿曇無可尊重<b>ｏ</b>說一切法無生無相無因無緣<b>ｏ</b>唯是自心分別所見<b>ｏ</b>若能了此分別不生<b>ｏ</b>大慧<b>ｏ</b>汝今亦復問我是義<b>ｏ</b>何故親近諸世論者<b>ｏ</b>唯得財利不得法利<br>
				<br>
				大慧白言<b>ｏ</b>所言財<b>ｏ</b>法<b>ｏ</b>是何等義<br>
				<br>
				佛言<b>ｏ</b>善哉<b>ｏ</b>汝乃能為未來眾生思惟是義<b>ｏ</b>諦聽<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>所言財者<b>ｏ</b>可觸可受可取可味<b>ｏ</b>令著外境墮在二邊<b>ｏ</b>增長貪愛生老病死憂悲苦惱<b>ｏ</b>我及諸佛說名財利<b>ｏ</b>親近世論之所獲得<b>ｏ</b>云何法利<b>ｏ</b>謂了法是心見二無我<b>ｏ</b>不取於相無有分別<b>ｏ</b>善知諸地離心<b>ｏ</b>意<b>ｏ</b>識<b>ｏ</b>一切諸佛所共灌頂<b>ｏ</b>具足受行十無盡願<b>ｏ</b>於一切法悉得自在<b>ｏ</b>是名法利<b>ｏ</b>以是不墮一切諸見戲論分別常斷二邊<b>ｏ</b>大慧<b>ｏ</b>外道世論令諸癡人墮在二邊<b>ｏ</b>謂<b>ｏ</b>常及斷<b>ｏ</b>受無因論則起常見<b>ｏ</b>以因壞滅則生斷見<b>ｏ</b>我說不見生住滅者名得法利<b>ｏ</b>是名財<b>ｏ</b>法二差別相<b>ｏ</b>汝及諸菩薩摩訶薩應勤觀察<br>
				<br>
				爾時世尊重說頌言<br>
				<br>
				調伏攝眾生　以戒降諸惡<br>
				智慧滅諸見　解脫得增長<br>
				外道虛妄說　皆是世俗論<br>
				橫計作所作　不能自成立<br>
				唯我一自宗　不著於能所<br>
				為諸弟子說　令離於世論<br>
				能取所取法　唯心無所有<br>
				二種皆心現　斷常不可得<br>
				乃至心流動　是則為世論<br>
				分別不起者　是人見自心<br>
				來者見事生　去者事不現<br>
				明了知來去　不起於分別<br>
				有常及無常　所作無所作<br>
				此世他世等　皆是世論法<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>佛說涅槃<b>ｏ</b>說何等法以為涅槃<b>ｏ</b>而諸外道種種分別<br>
				<br>
				佛言<b>ｏ</b>大慧<b>ｏ</b>如諸外道分別涅槃<b>ｏ</b>皆不隨順涅槃之相<b>ｏ</b>諦聽<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>或有外道言<b>ｏ</b>見法無常不貪境界<b>ｏ</b>蘊<b>ｏ</b>界<b>ｏ</b>處滅<b>ｏ</b>心心所法不現在前<b>ｏ</b>不念過現未來境界<b>ｏ</b>如燈盡<b>ｏ</b>如種敗<b>ｏ</b>如火滅<b>ｏ</b>諸取不起分別不生<b>ｏ</b>起涅槃想<b>ｏ</b>大慧<b>ｏ</b>非以見壞名為涅槃<b>ｏ</b>或謂至方名得涅槃<b>ｏ</b>境界想離猶如風止<b>ｏ</b>或謂不見能覺所覺名為涅槃<b>ｏ</b>或謂不起分別常無常見<b>ｏ</b>名得涅槃<b>ｏ</b>或有說言<b>ｏ</b>分別諸相發生於苦<b>ｏ</b>而不能知自心所現<b>ｏ</b>以不知故怖畏於相以求無相<b>ｏ</b>深生愛樂執為涅槃<b>ｏ</b>或謂覺知內外諸法自相共相去來現在有性不壞<b>ｏ</b>作涅槃想<b>ｏ</b>或計我人眾生壽命及一切法無有壞滅<b>ｏ</b>作涅槃想<b>ｏ</b>復有外道無有智慧計有自性<b>ｏ</b>及以士夫求那轉變作一切物<b>ｏ</b>以為涅槃<b>ｏ</b>或有外道計福非福盡<b>ｏ</b>或計不由智慧諸煩惱盡<b>ｏ</b>或計自在是實作者<b>ｏ</b>以為涅槃<b>ｏ</b>或謂眾生展轉相生<b>ｏ</b>以此為因更無異因<b>ｏ</b>彼無智故不能覺了<b>ｏ</b>以不了故執為涅槃<b>ｏ</b>或計證於諦道虛妄分別以為涅槃<b>ｏ</b>或計求那與求那者而共和合<b>ｏ</b>一性異性俱及不俱<b>ｏ</b>執為涅槃<b>ｏ</b>或計諸物從自然生<b>ｏ</b>孔雀文彩棘針銛利<b>ｏ</b>生寶之處出種種寶<b>ｏ</b>如此等事是誰能作<b>ｏ</b>即執自然以為涅槃<b>ｏ</b>或謂能解二十五諦即得涅槃<b>ｏ</b>或有說言<b>ｏ</b>能受六分守護眾生斯得涅槃<b>ｏ</b>或有說言<b>ｏ</b>時生世間<b>ｏ</b>時即涅槃<b>ｏ</b>或執有物以為涅槃<b>ｏ</b>或計無物以為涅槃<b>ｏ</b>或有計著有物無物為涅槃者<b>ｏ</b>或計諸物與涅槃無別<b>ｏ</b>作涅槃想<b>ｏ</b>大慧<b>ｏ</b>復有異彼外道所說<b>ｏ</b>以一切智大師子吼說<b>ｏ</b>能了達唯心所現不取外境<b>ｏ</b>遠離四句住如實見<b>ｏ</b>不墮二邊離能所取<b>ｏ</b>不入諸量不著真實<b>ｏ</b>住於聖智所現證法<b>ｏ</b>悟二無我<b>ｏ</b>離二煩惱<b>ｏ</b>淨二種障<b>ｏ</b>轉修諸地入於佛地<b>ｏ</b>得如幻等諸大三昧<b>ｏ</b>永超心意及以意識<b>ｏ</b>名得涅槃<b>ｏ</b>大慧<b>ｏ</b>彼諸外道虛妄計度不如於理<b>ｏ</b>智者所棄<b>ｏ</b>皆墮二邊作涅槃想<b>ｏ</b>於此無有若住若出<b>ｏ</b>彼諸外道皆依自宗而生妄覺<b>ｏ</b>違背於理無所成就<b>ｏ</b>唯令心意馳散往來<b>ｏ</b>一切無有得涅槃者<b>ｏ</b>汝及諸菩薩宜應遠離<br>
				<br>
				爾時世尊重說頌言<br>
				<br>
				外道涅槃見　各各異分別<br>
				彼唯是妄想　無解脫方便<br>
				遠離諸方便　不至無縛處<br>
				妄生解脫想　而實無解脫<br>
				外道所成立　眾智各異取<br>
				彼悉無解脫　愚癡妄分別<br>
				一切癡外道　妄見作所作<br>
				悉著有無論　是故無解脫<br>
				凡愚樂分別　不生真實慧<br>
				言說三界本　真實滅苦因<br>
				譬如鏡中像　雖現而非實<br>
				習氣心鏡中　凡愚見有二<br>
				不了唯心現　故起二分別<br>
				若知但是心　分別則不生<br>
				心即是種種　遠離想所相<br>
				如愚所分別　雖見而無見<br>
				三有唯分別　外境悉無有<br>
				妄想種種現　凡愚不能覺<br>
				經經說分別　但是異名字<br>
				若離於語言　其義不可得
			</p>
		</section>
		<hr>
		<section>
			<h3>無常品第三之餘</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說如來應正等覺自覺性<b>ｏ</b>令我及諸菩薩摩訶薩而得善巧自悟悟他<br>
				<br>
				佛言<b>ｏ</b>大慧<b>ｏ</b>如汝所問<b>ｏ</b>當為汝說<br>
				<br>
				大慧言<b>ｏ</b>唯<b>ｏ</b>世尊<b>ｏ</b>如來<b>ｏ</b>應供<b>ｏ</b>正等覺<b>ｏ</b>為作非作<b>ｏ</b>為果為因<b>ｏ</b>為相所相<b>ｏ</b>為說所說<b>ｏ</b>為覺所覺<b>ｏ</b>如是等為異不異<br>
				<br>
				佛言<b>ｏ</b>大慧<b>ｏ</b>如來<b>ｏ</b>應<b>ｏ</b>正等覺<b>ｏ</b>非作非非作<b>ｏ</b>非果非因<b>ｏ</b>非相非所相<b>ｏ</b>非說非所說<b>ｏ</b>非覺非所覺<b>ｏ</b>何以故<b>ｏ</b>俱有過故<b>ｏ</b>大慧<b>ｏ</b>若如來是作則是無常<b>ｏ</b>若是無常<b>ｏ</b>一切作法應是如來<b>ｏ</b>我及諸佛皆不忍可<b>ｏ</b>若非作法則無體性<b>ｏ</b>所修方便悉空無益<b>ｏ</b>同於兔角<b>ｏ</b>石女之子<b>ｏ</b>非作因成故<b>ｏ</b>若非因非果則非有非無<b>ｏ</b>若非有非無則超過四句<b>ｏ</b>言四句者<b>ｏ</b>但隨世間而有言說<b>ｏ</b>若超過四句惟有言說<b>ｏ</b>則如石女兒<b>ｏ</b>大慧<b>ｏ</b>石女兒者惟有言說不墮四句<b>ｏ</b>以不墮故不可度量<b>ｏ</b>諸有智者<b>ｏ</b>應如是知如來所有一切句義<b>ｏ</b>大慧<b>ｏ</b>如我所說諸法無我<b>ｏ</b>以諸法中無有我性故說無我<b>ｏ</b>非是無有諸法自性<b>ｏ</b>如來句義應知亦然<b>ｏ</b>大慧<b>ｏ</b>譬如牛無馬性馬無牛性<b>ｏ</b>非無自性<b>ｏ</b>一切諸法亦復如是<b>ｏ</b>無有自相<b>ｏ</b>而非有即有<b>ｏ</b>非諸凡愚之所能知<b>ｏ</b>何故不知<b>ｏ</b>以分別故<b>ｏ</b>一切法空<b>ｏ</b>一切法無生<b>ｏ</b>一切法無自性<b>ｏ</b>悉亦如是<b>ｏ</b>大慧<b>ｏ</b>如來與蘊非異非不異<b>ｏ</b>若不異者應是無常<b>ｏ</b>五蘊諸法是所作故<b>ｏ</b>若異者<b>ｏ</b>如牛二角有異不異<b>ｏ</b>互相似故不異<b>ｏ</b>長短別故有異<b>ｏ</b>如牛右角異左<b>ｏ</b>左角異右<b>ｏ</b>長短不同色相各別<b>ｏ</b>然亦不異<b>ｏ</b>如於蘊於界<b>ｏ</b>處等<b>ｏ</b>一切法亦如是<br>
				<br>
				大慧<b>ｏ</b>如來者依解脫說<b>ｏ</b>如來解脫非異非不異<b>ｏ</b>若異者<b>ｏ</b>如來便與色相相應<b>ｏ</b>色相相應即是無常<b>ｏ</b>若不異者<b>ｏ</b>修行者見應無差別<b>ｏ</b>然有差別故非不異<b>ｏ</b>如是智與所知<b>ｏ</b>非異非不異<b>ｏ</b>若非異非不異<b>ｏ</b>則非常非無常<b>ｏ</b>非作非所作<b>ｏ</b>非為非無為<b>ｏ</b>非覺非所覺<b>ｏ</b>非相非所相<b>ｏ</b>非蘊非異蘊<b>ｏ</b>非說非所說<b>ｏ</b>非一非異<b>ｏ</b>非俱非不俱<b>ｏ</b>以是義故超一切量<b>ｏ</b>超一切量故惟有言說<b>ｏ</b>惟有言說故則無有生<b>ｏ</b>無有生故則無有滅<b>ｏ</b>無有滅故則如虛空<b>ｏ</b>大慧<b>ｏ</b>虛空非作非所作<b>ｏ</b>非作非所作故遠離攀緣<b>ｏ</b>遠離攀緣故出過一切諸戲論法<b>ｏ</b>出過一切諸戲論法即是如來<b>ｏ</b>如來即是正等覺體<b>ｏ</b>正等覺者永離一切諸根境界<br>
				<br>
				爾時世尊重說頌曰<br>
				<br>
				出過諸根量　非果亦非因<br>
				相及所相等　如是悉皆離<br>
				蘊緣與正覺　一異莫能見<br>
				既無有見者　云何起分別<br>
				非作非非作　非因非非因<br>
				非蘊非不蘊　亦不離餘物<br>
				非有一法體　如彼分別見<br>
				亦復非是無　諸法性如是<br>
				待有故成無　待無故成有<br>
				無既不可取　有亦不應說<br>
				不了我無我　但著於語言<br>
				彼溺於二邊　自壞壞世間<br>
				若能見此法　則離一切過<br>
				是名為正觀　不毀大導師<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如佛經中分別攝取不生不滅<b>ｏ</b>言此即是如來異名<b>ｏ</b>世尊<b>ｏ</b>願為我說不生不滅此則無法<b>ｏ</b>云何說是如來異名<b>ｏ</b>如世尊說<b>ｏ</b>一切諸法不生不滅<b>ｏ</b>當知此則墮有無見<b>ｏ</b>世尊<b>ｏ</b>若法不生則不可取<b>ｏ</b>無有少法<b>ｏ</b>誰是如來<b>ｏ</b>惟願世尊為我宣說<br>
				<br>
				佛言<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>我說如來非是無法<b>ｏ</b>亦非攝取不生不滅<b>ｏ</b>亦不待緣亦非無義<b>ｏ</b>我說無生<b>ｏ</b>即是如來意生法身別異之名<b>ｏ</b>一切外道<b>ｏ</b>聲聞獨覺<b>ｏ</b>七地菩薩不了其義<b>ｏ</b>大慧<b>ｏ</b>譬如帝釋地及虛空乃至手足<b>ｏ</b>隨一一物各有多名<b>ｏ</b>非以名多而有多體<b>ｏ</b>亦非無體<b>ｏ</b>大慧<b>ｏ</b>我亦如是<b>ｏ</b>於此娑婆世界有三阿僧祇百千名號<b>ｏ</b>諸凡愚人雖聞雖說<b>ｏ</b>而不知是如來異名<b>ｏ</b>其中或有知如來者<b>ｏ</b>知無師者<b>ｏ</b>知導師者<b>ｏ</b>知勝導者<b>ｏ</b>知普導者<b>ｏ</b>知是佛者<b>ｏ</b>知牛王者<b>ｏ</b>知梵王者<b>ｏ</b>知毘紐者<b>ｏ</b>知自在者<b>ｏ</b>知是勝者<b>ｏ</b>知迦毘羅者<b>ｏ</b>知真實邊者<b>ｏ</b>知無盡者<b>ｏ</b>知瑞相者<b>ｏ</b>知如風者<b>ｏ</b>知如火者<b>ｏ</b>知如俱毘羅者<b>ｏ</b>知如月者<b>ｏ</b>知如日者<b>ｏ</b>知如王者<b>ｏ</b>知如仙者<b>ｏ</b>知戌迦者<b>ｏ</b>知因陀羅者<b>ｏ</b>知明星者<b>ｏ</b>知大力者<b>ｏ</b>知如水者<b>ｏ</b>知無滅者<b>ｏ</b>知無生者<b>ｏ</b>知性空者<b>ｏ</b>知真如者<b>ｏ</b>知是諦者<b>ｏ</b>知實性者<b>ｏ</b>知實際者<b>ｏ</b>知法界者<b>ｏ</b>知涅槃者<b>ｏ</b>知常住者<b>ｏ</b>知平等者<b>ｏ</b>知無二者<b>ｏ</b>知無相者<b>ｏ</b>知寂滅者<b>ｏ</b>知具相者<b>ｏ</b>知因緣者<b>ｏ</b>知佛性者<b>ｏ</b>知教導者<b>ｏ</b>知解脫者<b>ｏ</b>知道路者<b>ｏ</b>知一切智者<b>ｏ</b>知最勝者<b>ｏ</b>知意成身者<b>ｏ</b>如是等滿足三阿僧祇百千名號<b>ｏ</b>不增不減<b>ｏ</b>於此及餘諸世界中<b>ｏ</b>有能知我如水中月不入不出<b>ｏ</b>但諸凡愚心沒二邊不能解了<b>ｏ</b>然亦尊重承事供養<b>ｏ</b>而不善解名字句義<b>ｏ</b>執著言教昧於真實<b>ｏ</b>謂無生無滅是無體性<b>ｏ</b>不知是佛差別名號<b>ｏ</b>如因陀羅釋揭羅等<b>ｏ</b>以信言教昧於真實<b>ｏ</b>於一切法如言取義<b>ｏ</b>彼諸凡愚作如是言<b>ｏ</b>義如言說義說無異<b>ｏ</b>何以故<b>ｏ</b>義無體故<b>ｏ</b>是人不了言音自性<b>ｏ</b>謂言即義無別義體<b>ｏ</b>大慧<b>ｏ</b>彼人愚癡<b>ｏ</b>不知言說是生是滅<b>ｏ</b>義不生滅<b>ｏ</b>大慧<b>ｏ</b>一切言說墮於文字<b>ｏ</b>義則不墮<b>ｏ</b>離有離無故<b>ｏ</b>無生無體故<b>ｏ</b>大慧<b>ｏ</b>如來不說墮文字法<b>ｏ</b>文字有無不可得故<b>ｏ</b>惟除不墮於文字者<b>ｏ</b>大慧<b>ｏ</b>若人說法墮文字者<b>ｏ</b>是虛誑說<b>ｏ</b>何以故<b>ｏ</b>諸法自性離文字故<b>ｏ</b>是故<b>ｏ</b>大慧<b>ｏ</b>我經中說<b>ｏ</b>我與諸佛及諸菩薩<b>ｏ</b>不說一字不答一字<b>ｏ</b>所以者何<b>ｏ</b>一切諸法離文字故<b>ｏ</b>非不隨義而分別說<b>ｏ</b>大慧<b>ｏ</b>若不說者教法則斷<b>ｏ</b>教法斷者則無聲聞緣覺菩薩諸佛<b>ｏ</b>若總無者誰說為誰<b>ｏ</b>是故<b>ｏ</b>大慧<b>ｏ</b>菩薩摩訶薩應不著文字隨宜說法<b>ｏ</b>我及諸佛皆隨眾生煩惱解欲<b>ｏ</b>種種不同而為開演<b>ｏ</b>令知諸法自心所見無外境界<b>ｏ</b>捨二分別轉心意識<b>ｏ</b>非為成立聖自證處<br>
				<br>
				大慧<b>ｏ</b>菩薩摩訶薩應隨於義莫依文字<b>ｏ</b>依文字者墮於惡見<b>ｏ</b>執著自宗而起言說<b>ｏ</b>不能善了一切法相文辭章句<b>ｏ</b>既自損壞亦壞於他<b>ｏ</b>不能令人心得悟解<b>ｏ</b>若能善知一切法相<b>ｏ</b>文辭句義悉皆通達<b>ｏ</b>則能令自身受無相樂<b>ｏ</b>亦能令他安住大乘<b>ｏ</b>若能令他安住大乘<b>ｏ</b>則得一切諸佛聲聞緣覺及諸菩薩之所攝受<b>ｏ</b>若得諸佛聲聞緣覺及諸菩薩之所攝受<b>ｏ</b>則能攝受一切眾生<b>ｏ</b>若能攝受一切眾生<b>ｏ</b>則能攝受一切正法<b>ｏ</b>若能攝受一切正法則不斷佛種<b>ｏ</b>若不斷佛種則得勝妙處<b>ｏ</b>大慧<b>ｏ</b>菩薩摩訶薩生勝妙處<b>ｏ</b>欲令眾生安住大乘<b>ｏ</b>以十自在力現眾色像<b>ｏ</b>隨其所宜說真實法<b>ｏ</b>真實法者<b>ｏ</b>無異無別不來不去<b>ｏ</b>一切戲論悉皆息滅<b>ｏ</b>是故<b>ｏ</b>大慧<b>ｏ</b>善男子<b>ｏ</b>善女人<b>ｏ</b>不應如言執著於義<b>ｏ</b>何以故<b>ｏ</b>真實之法離文字故<br>
				<br>
				大慧<b>ｏ</b>譬如有人以指指物<b>ｏ</b>小兒觀指不觀於物<b>ｏ</b>愚癡凡夫亦復如是<b>ｏ</b>隨言說指而生執著<b>ｏ</b>乃至盡命終不能捨文字之指取第一義<b>ｏ</b>大慧<b>ｏ</b>譬如嬰兒應食熟食<b>ｏ</b>有人不解成熟方便<b>ｏ</b>而食生者則發狂亂<b>ｏ</b>不生不滅亦復如是<b>ｏ</b>不方便修則為不善<b>ｏ</b>是故宜應善修方便<b>ｏ</b>莫隨言說如觀指端<b>ｏ</b>大慧<b>ｏ</b>實義者<b>ｏ</b>微妙寂靜是涅槃因<b>ｏ</b>言說者<b>ｏ</b>與妄想合流轉生死<b>ｏ</b>大慧<b>ｏ</b>實義者從多聞得<b>ｏ</b>多聞者謂善於義非善言說<b>ｏ</b>善義者不隨一切外道惡見<b>ｏ</b>身自不隨亦令他不隨<b>ｏ</b>是則名曰於義多聞<b>ｏ</b>欲求義者應當親近<b>ｏ</b>與此相違著文字者宜速捨離<br>
				<br>
				爾時大慧菩薩摩訶薩承佛威神<b>ｏ</b>復白佛言<b>ｏ</b>世尊<b>ｏ</b>如來演說不生不滅非為奇特<b>ｏ</b>何以故<b>ｏ</b>一切外道亦說作者不生不滅<b>ｏ</b>世尊亦說虛空<b>ｏ</b>涅槃及非數滅不生不滅<b>ｏ</b>外道亦說作者因緣生於世間<b>ｏ</b>世尊亦說無明愛業生諸世間<b>ｏ</b>俱是因緣但名別耳<b>ｏ</b>外物因緣亦復如是<b>ｏ</b>是故佛說與外道說無有差別<b>ｏ</b>外道說言<b>ｏ</b>微塵勝妙自在生主等<b>ｏ</b>如是九物不生不滅<b>ｏ</b>世尊亦說一切諸法不生不滅<b>ｏ</b>若有若無皆不可得<b>ｏ</b>世尊<b>ｏ</b>大種不壞<b>ｏ</b>以其自相不生不滅<b>ｏ</b>周流諸趣<b>ｏ</b>不捨自性<b>ｏ</b>世尊分別雖稍變異<b>ｏ</b>一切無非外道已說<b>ｏ</b>是故佛法同於外道<b>ｏ</b>若有不同<b>ｏ</b>願佛為演<b>ｏ</b>有何所以佛說為勝<b>ｏ</b>若無別異外道即佛<b>ｏ</b>以其亦說不生不滅故<b>ｏ</b>世尊常說一世界中無有多佛<b>ｏ</b>如向所說是則應有<br>
				<br>
				佛言<b>ｏ</b>大慧<b>ｏ</b>我之所說不生不滅<b>ｏ</b>不同外道不生不滅<b>ｏ</b>不生無常論<b>ｏ</b>何以故<b>ｏ</b>外道所說<b>ｏ</b>有實性相不生不變<b>ｏ</b>我不如是墮有無品<b>ｏ</b>我所說法<b>ｏ</b>非有非無離生離滅<b>ｏ</b>云何非無<b>ｏ</b>如幻夢色種種見故<b>ｏ</b>云何非有<b>ｏ</b>色相自性非是有故<b>ｏ</b>見不見故<b>ｏ</b>取不取故<b>ｏ</b>是故我說一切諸法非有非無<b>ｏ</b>若覺惟是自心所見<b>ｏ</b>住於自性分別不生<b>ｏ</b>世間所作悉皆永息<b>ｏ</b>分別者是凡愚事<b>ｏ</b>非賢聖耳<b>ｏ</b>大慧<b>ｏ</b>妄心分別不實境界<b>ｏ</b>如乾闥婆城<b>ｏ</b>幻所作人<b>ｏ</b>大慧<b>ｏ</b>譬如小兒見乾闥婆城及以幻人商賈入出<b>ｏ</b>迷心分別言有實事<b>ｏ</b>凡愚所見<b>ｏ</b>生與不生有為無為悉亦如是<b>ｏ</b>如幻人生如幻人滅<b>ｏ</b>幻人其實不生不滅<b>ｏ</b>諸法亦爾離於生滅<b>ｏ</b>大慧<b>ｏ</b>凡夫虛妄起生滅見<b>ｏ</b>非諸聖人<b>ｏ</b>言虛妄者<b>ｏ</b>不如法性起顛倒見<b>ｏ</b>顛倒見者<b>ｏ</b>執法有性不見寂滅<b>ｏ</b>不見寂滅故<b>ｏ</b>不能遠離虛妄分別<b>ｏ</b>是故大慧<b>ｏ</b>無相見勝<b>ｏ</b>非是相見<b>ｏ</b>相是生因<b>ｏ</b>若無有相則無分別<b>ｏ</b>不生不滅則是涅槃<b>ｏ</b>大慧<b>ｏ</b>言涅槃者<b>ｏ</b>見如實處捨離分別心心所法<b>ｏ</b>獲於如來內證聖智<b>ｏ</b>我說此是寂滅涅槃<br>
				<br>
				爾時世尊重說頌言<br>
				<br>
				為除有生執　成立無生義<br>
				我說無因論　非愚所能了<br>
				一切法無生　亦非是無法<br>
				如乾城幻夢　雖有而無因<br>
				空無生無性　云何為我說<br>
				離諸和合緣　智慧不能見<br>
				以是故我說　空無生無性<br>
				一一緣和合　雖現而非有<br>
				分析無和合　非如外道見<br>
				如夢及垂髮　野馬與乾城<br>
				無因而妄現　世事皆如是<br>
				折伏有因論　申述無生旨<br>
				無生義若存　法眼恒不滅<br>
				我說無因論　外道咸驚怖<br>
				云何何所因　復以何故生<br>
				於何處和合　而作無因論<br>
				觀察有為法　非因非無因<br>
				彼生滅論者　所見從是滅<br>
				為無故不生　為待於眾緣<br>
				為有名無義　願為我宣說<br>
				非無法不生　亦非以待緣<br>
				非有物而名　亦非名無義<br>
				一切諸外道　聲聞及緣覺<br>
				十住非所行　此是無生相<br>
				遠離諸因緣　無有能作者<br>
				惟心所建立　我說是無生<br>
				諸法非因生　非無亦非有<br>
				能所分別離　我說是無生<br>
				惟心無所見　亦離於二性<br>
				如是轉所依　我說是無生<br>
				外物有非有　其心無所取<br>
				一切見咸斷　此是無生相<br>
				空無性等句　其義皆如是<br>
				非以空故空　無生故說空<br>
				因緣共集會　是故有生滅<br>
				分散於因緣　生滅則無有<br>
				若離諸因緣　則更無有法<br>
				一性及異性　凡愚所分別<br>
				有無不生法　俱非亦復然<br>
				惟除眾緣會　於中見起滅<br>
				隨俗假言說　因緣遞鈎瑣<br>
				若離因緣瑣　生義不可得<br>
				我說惟鈎瑣　生無故不生<br>
				離諸外道過　非凡愚所了<br>
				若離緣鈎瑣　別有生法者<br>
				是則無因論　破壞鈎瑣義<br>
				如燈能照物　鈎瑣現若然<br>
				此則離鈎瑣　別有於諸法<br>
				無生則無性　體相如虛空<br>
				離鈎瑣求法　愚夫所分別<br>
				復有餘無生　眾聖所得法<br>
				彼生無生者　是則無生忍<br>
				一切諸世間　無非是鈎瑣<br>
				若能如是解　此人心得定<br>
				無明與愛業　是則內鈎瑣<br>
				種子泥輪等　如是名為外<br>
				若言有他法　而從因緣生<br>
				離於鈎瑣義　此則非教理<br>
				生法若非有　彼為誰因緣<br>
				展轉而相生　此是因緣義<br>
				堅濕暖動等　凡愚所分別<br>
				但緣無有法　故說無自性<br>
				如醫療眾病　其論無差別<br>
				以病不同故　方藥種種殊<br>
				我為諸眾生　滅除煩惱病<br>
				知其根勝劣　演說諸法門<br>
				非煩惱根異　而有種種法<br>
				惟有一大乘　清涼八支道<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>一切外道妄說無常<b>ｏ</b>世尊亦言諸行無常是生滅法<b>ｏ</b>未知此說是邪是正<b>ｏ</b>所言無常復有幾種<br>
				<br>
				佛言<b>ｏ</b>大慧<b>ｏ</b>外道說有七種無常<b>ｏ</b>非是我法<b>ｏ</b>何等為七<b>ｏ</b>謂<b>ｏ</b>有說始起即捨是名無常<b>ｏ</b>生已不生無常性故<b>ｏ</b>有說形處變壞是名無常<b>ｏ</b>有說色即無常<b>ｏ</b>有說色之變異是名無常<b>ｏ</b>一切諸法相續不斷<b>ｏ</b>能令變異自然歸滅<b>ｏ</b>猶如乳酪前後變異<b>ｏ</b>雖不可見然在法中壞一切法<b>ｏ</b>有說物無常<b>ｏ</b>有說物無物無常<b>ｏ</b>有說不生無常<b>ｏ</b>遍住一切諸法之中<b>ｏ</b>其中物無物無常者<b>ｏ</b>謂能造所造其相滅壞<b>ｏ</b>大種自性本來無起<b>ｏ</b>不生無常者<b>ｏ</b>謂常與無常有無等法<b>ｏ</b>如是一切皆無有起<b>ｏ</b>乃至分析至於微塵亦無所見<b>ｏ</b>以不起故說名無生<b>ｏ</b>此是不生無常相<b>ｏ</b>若不了此則墮外道生無常義<b>ｏ</b>有物無常義有物無常者<b>ｏ</b>謂於非常非無常處<b>ｏ</b>自生分別<b>ｏ</b>其義云何<b>ｏ</b>彼立無常<b>ｏ</b>自不滅壞能壞諸法<b>ｏ</b>若無無常壞一切法<b>ｏ</b>法終不滅成於無有<b>ｏ</b>如杖搥瓦石能壞於物而自不壞<b>ｏ</b>此亦如是<b>ｏ</b>大慧<b>ｏ</b>現見無常與一切法<b>ｏ</b>無有能作所作差別<b>ｏ</b>云此是無常<b>ｏ</b>此是所作無差別故<b>ｏ</b>能作所作應俱是常<b>ｏ</b>不見有因能令諸法成於無故<b>ｏ</b>大慧<b>ｏ</b>諸法壞滅實亦有因<b>ｏ</b>但非凡愚之所能了<br>
				<br>
				大慧<b>ｏ</b>異因不應生於異果<b>ｏ</b>若能生者<b>ｏ</b>一切異法應竝相生<b>ｏ</b>彼法此法能生所生應無有別<b>ｏ</b>現見有別<b>ｏ</b>云何異因生於異果<b>ｏ</b>大慧<b>ｏ</b>若無常性是有法者<b>ｏ</b>應同所作自是無常<b>ｏ</b>自無常故<b>ｏ</b>所無常法皆應是常<b>ｏ</b>大慧<b>ｏ</b>若無常性住諸法中<b>ｏ</b>應同諸法墮於三世<b>ｏ</b>與過去色同時已滅<b>ｏ</b>未來不生現在俱壞<b>ｏ</b>一切外道計四大種體性不壞色者<b>ｏ</b>即是大種差別大種造色<b>ｏ</b>離異不異故<b>ｏ</b>其自性亦不壞滅<b>ｏ</b>大慧<b>ｏ</b>三有之中能造所造<b>ｏ</b>莫不皆是生住滅相<b>ｏ</b>豈更別有無常之性<b>ｏ</b>能生於物而不滅耶<b>ｏ</b>始造即捨無常者<b>ｏ</b>非大種互造大種<b>ｏ</b>以各別故<b>ｏ</b>非自相造<b>ｏ</b>以無異故<b>ｏ</b>非復共造<b>ｏ</b>以乖離故<b>ｏ</b>當知非是始造無常<b>ｏ</b>形狀壞無常者<b>ｏ</b>此非能造及所造壞<b>ｏ</b>但形狀壞<b>ｏ</b>其義云何<b>ｏ</b>謂分析色乃至微塵<b>ｏ</b>但滅形狀長短等見<b>ｏ</b>不滅能造所造色體<b>ｏ</b>此見墮在數論之中<b>ｏ</b>色即是無常者<b>ｏ</b>謂此即是形狀無常非大種性<b>ｏ</b>若大種性亦無常者則無世事<b>ｏ</b>無世事者<b>ｏ</b>當知則墮盧迦耶見<b>ｏ</b>以見一切法自相生惟有言說故<b>ｏ</b>轉變無常者<b>ｏ</b>謂色體變非大種變<b>ｏ</b>譬如以金作莊嚴具<b>ｏ</b>嚴具有變而金無改<b>ｏ</b>此亦如是<br>
				<br>
				大慧<b>ｏ</b>如是等種種外道<b>ｏ</b>虛妄分別見無常性<b>ｏ</b>彼作是說<b>ｏ</b>火不能燒諸火自相<b>ｏ</b>但各分散<b>ｏ</b>若能燒者<b>ｏ</b>能造所造則皆斷滅<b>ｏ</b>大慧<b>ｏ</b>我說諸法非常無常<b>ｏ</b>何以故<b>ｏ</b>不取外法故<b>ｏ</b>三界唯心故<b>ｏ</b>不說諸相故<b>ｏ</b>大種性處種種差別不生不滅故<b>ｏ</b>非能造所造故<b>ｏ</b>能取所取二種體性一切皆從分別起故<b>ｏ</b>如實而知二取性故<b>ｏ</b>了達惟是自心現故<b>ｏ</b>離外有無二種見故<b>ｏ</b>離有無見則不分別能所造故<b>ｏ</b>大慧<b>ｏ</b>世間出世間及出世間上上諸法<b>ｏ</b>惟是自心非常非無常<b>ｏ</b>不能了達<b>ｏ</b>墮於外道二邊惡見<b>ｏ</b>大慧<b>ｏ</b>一切外道不能解了此三種法<b>ｏ</b>依自分別而起言說著無常性<b>ｏ</b>大慧<b>ｏ</b>此三種法<b>ｏ</b>所有語言分別境界<b>ｏ</b>非諸凡愚之所能知<br>
				<br>
				爾時世尊重說頌言<br>
				<br>
				始造即便捨　形狀有轉變<br>
				色物等無常　外道妄分別<br>
				諸法無壞滅　諸大自性住<br>
				外道種種見　如是說無常<br>
				彼諸外道眾　皆說不生滅<br>
				諸大性自常　誰是無常法<br>
				能取及所取　一切惟是心<br>
				二種從心現　無有我我所<br>
				梵天等諸法　我說惟是心<br>
				若離於心者　一切不可得
			</p>
		</section>
		<hr>
		<section>
			<h3>現證品第四</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說一切聲聞緣覺入滅次第相續相<b>ｏ</b>令我及諸菩薩摩訶薩善知此已<b>ｏ</b>於滅盡三昧樂心無所惑<b>ｏ</b>不墮二乘及諸外道錯亂之中<br>
				<br>
				佛言<b>ｏ</b>諦聽<b>ｏ</b>當為汝說<br>
				<br>
				大慧<b>ｏ</b>菩薩摩訶薩至于六地<b>ｏ</b>及聲聞緣覺入於滅定<b>ｏ</b>七地菩薩念念恒入<b>ｏ</b>離一切法自性相故非諸二乘<b>ｏ</b>二乘有作墮能所取<b>ｏ</b>不得諸法無差別相<b>ｏ</b>了善不善自相共相入於滅定<b>ｏ</b>是故不能念念恒入<b>ｏ</b>大慧<b>ｏ</b>八地菩薩聲聞緣覺<b>ｏ</b>心<b>ｏ</b>意<b>ｏ</b>意識分別想滅<b>ｏ</b>始從初地乃至六地<b>ｏ</b>觀察三界一切唯是心<b>ｏ</b>意<b>ｏ</b>意識自分別起<b>ｏ</b>離我我所<b>ｏ</b>不見外法種種諸相<b>ｏ</b>凡愚不知<b>ｏ</b>由無始來過惡薰習<b>ｏ</b>於自心內變作能取所取之相而生執著<b>ｏ</b>大慧<b>ｏ</b>八地菩薩所得三昧<b>ｏ</b>同諸聲聞緣覺涅槃<b>ｏ</b>以諸佛力所加持故<b>ｏ</b>於三昧門不入涅槃<b>ｏ</b>若不持者便不化度一切眾生<b>ｏ</b>不能滿足如來之地<b>ｏ</b>亦則斷絕如來種性<b>ｏ</b>是故諸佛為說如來不可思議諸大功德<b>ｏ</b>令其究竟不入涅槃<b>ｏ</b>聲聞緣覺著三昧樂<b>ｏ</b>是故於中生涅槃想<b>ｏ</b>大慧<b>ｏ</b>七地菩薩善能觀察心<b>ｏ</b>意<b>ｏ</b>意識我我所執<b>ｏ</b>生法無我<b>ｏ</b>若生若滅自相共相<b>ｏ</b>四無礙辯善巧決定<b>ｏ</b>於三昧門而得自在<b>ｏ</b>漸入諸地具菩提分法<b>ｏ</b>大慧<b>ｏ</b>我恐諸菩薩不善了知自相共相<b>ｏ</b>不知諸地相續次第<b>ｏ</b>墮於外道諸惡見中<b>ｏ</b>故如是說<b>ｏ</b>大慧<b>ｏ</b>彼實無有若生若滅<b>ｏ</b>諸地次第三界往來<b>ｏ</b>一切皆是自心所見<b>ｏ</b>而諸凡愚不能了知<b>ｏ</b>以不知故<b>ｏ</b>我及諸佛為如是說<br>
				<br>
				大慧<b>ｏ</b>聲聞緣覺至於菩薩第八地中<b>ｏ</b>為三昧樂之所昏醉<b>ｏ</b>未能善了惟心所見<b>ｏ</b>自共相習纏覆其心<b>ｏ</b>著二無我生涅槃覺<b>ｏ</b>非寂滅慧<b>ｏ</b>大慧<b>ｏ</b>諸菩薩摩訶薩見於寂滅三昧樂門<b>ｏ</b>即便憶念本願大悲<b>ｏ</b>具足修行十無盡句<b>ｏ</b>是故不即入於涅槃<b>ｏ</b>以入涅槃不生果故<b>ｏ</b>離能所取故<b>ｏ</b>了達惟心故<b>ｏ</b>於一切法無分別故<b>ｏ</b>不墮心意及以意識外法性相執著中故<b>ｏ</b>然非不起佛法正因<b>ｏ</b>隨智慧行如是起故<b>ｏ</b>得於如來自證地故<b>ｏ</b>大慧<b>ｏ</b>如人夢中方便度河<b>ｏ</b>未度便覺<b>ｏ</b>覺已思惟向之所見<b>ｏ</b>為是真實<b>ｏ</b>為是虛妄<b>ｏ</b>復自念言<b>ｏ</b>非實非妄<b>ｏ</b>如是但是見聞覺知<b>ｏ</b>曾所更事分別習氣<b>ｏ</b>離有無念意識夢中之所現耳<b>ｏ</b>大慧<b>ｏ</b>菩薩摩訶薩亦復如是<b>ｏ</b>始從初地<b>ｏ</b>而至七地<b>ｏ</b>乃至增進入於第八得無分別<b>ｏ</b>見一切法如幻夢等離能所取<b>ｏ</b>見心心所廣大力用<b>ｏ</b>勤修佛法未證令證<b>ｏ</b>離心<b>ｏ</b>意<b>ｏ</b>意識妄分別想獲無生忍<b>ｏ</b>此是菩薩所得涅槃<b>ｏ</b>非滅壞也<b>ｏ</b>大慧<b>ｏ</b>第一義中無有次第亦無相續<b>ｏ</b>遠離一切境界分別<b>ｏ</b>此則名為寂滅之法<br>
				<br>
				爾時世尊重說頌言<br>
				<br>
				諸住及佛地　惟心無影像<br>
				此是去來今　諸佛之所說<br>
				七地是有心　八地無影像<br>
				此二地名住　餘則我所得<br>
				自證及清淨　此則是我地<br>
				摩醯最勝處　色究竟莊嚴<br>
				譬如大火聚　光焰熾然發<br>
				化現於三有　悅意而清涼<br>
				或有現變化　或有先時化<br>
				於彼說諸乘　皆是如來地<br>
				十地則為初　初則為八地<br>
				第九則為七　第七復為八<br>
				第二為第三　第四為第五<br>
				第三為第六　無相有何次
			</p>
		</section>
		<hr>
		<section>
			<h3>如來常無常品第五</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>如來<b>ｏ</b>應<b>ｏ</b>正等覺<b>ｏ</b>為常為無常<br>
				<br>
				佛言<b>ｏ</b>大慧<b>ｏ</b>如來<b>ｏ</b>應<b>ｏ</b>正等覺<b>ｏ</b>非常非無常<b>ｏ</b>何以故<b>ｏ</b>俱有過故<b>ｏ</b>云何有過<b>ｏ</b>大慧<b>ｏ</b>若如來常者<b>ｏ</b>有能作過<b>ｏ</b>一切外道說能作常<b>ｏ</b>若無常者<b>ｏ</b>有所作過<b>ｏ</b>同於諸蘊為相所相<b>ｏ</b>畢竟斷滅而成無有<b>ｏ</b>然佛如來實非斷滅<b>ｏ</b>大慧<b>ｏ</b>一切所作如瓶衣等<b>ｏ</b>皆是無常<b>ｏ</b>是則如來有無常過<b>ｏ</b>所修福智悉空無益<b>ｏ</b>又諸作法應是如來<b>ｏ</b>無異因故<b>ｏ</b>是故如來非常非無常<b>ｏ</b>復次<b>ｏ</b>大慧<b>ｏ</b>如來非常<b>ｏ</b>若是常者<b>ｏ</b>應如虛空不待因成<b>ｏ</b>大慧<b>ｏ</b>譬如虛空非常非無常<b>ｏ</b>何以故<b>ｏ</b>離常無常若一若異俱不俱等諸過失故<b>ｏ</b>復次<b>ｏ</b>大慧<b>ｏ</b>如來非常<b>ｏ</b>若是常者<b>ｏ</b>則是不生<b>ｏ</b>同於兔馬魚蛇等角<br>
				<br>
				復次<b>ｏ</b>大慧<b>ｏ</b>以別義故亦得言常<b>ｏ</b>何以故<b>ｏ</b>謂以現智證常法故<b>ｏ</b>證智是常<b>ｏ</b>如來亦常<b>ｏ</b>大慧<b>ｏ</b>諸佛如來所證法性<b>ｏ</b>法住法位<b>ｏ</b>如來出世若不出世常住不易<b>ｏ</b>在於一切二乘外道所得法中<b>ｏ</b>非是空無<b>ｏ</b>然非凡愚之所能知<b>ｏ</b>大慧<b>ｏ</b>夫如來者<b>ｏ</b>以清淨慧內證法性而得其名<b>ｏ</b>非以心<b>ｏ</b>意<b>ｏ</b>意識<b>ｏ</b>蘊<b>ｏ</b>界<b>ｏ</b>處法妄習得名<b>ｏ</b>一切三界皆從虛妄分別而生<b>ｏ</b>如來不從妄分別生<b>ｏ</b>大慧<b>ｏ</b>若有於二有常無常<b>ｏ</b>如來無二<b>ｏ</b>證一切法無生相故<b>ｏ</b>是故非常亦非無常<b>ｏ</b>大慧<b>ｏ</b>乃至少有言說分別生<b>ｏ</b>即有常無常過<b>ｏ</b>是故應除二分別覺勿令少在<br>
				<br>
				爾時世尊重說頌言<br>
				<br>
				遠離常無常　而現常無常<br>
				如是恒觀佛　不生於惡見<br>
				若常無常者　所集皆無益<br>
				為除分別覺　不說常無常<br>
				乃至有所立　一切皆錯亂<br>
				若見惟自心　是則無違諍
			</p>
		</section>
		<hr>
		<section>
			<h3>剎那品第六</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>惟願為我說蘊<b>ｏ</b>界<b>ｏ</b>處生滅之相<b>ｏ</b>若無有我<b>ｏ</b>誰生誰滅<b>ｏ</b>而諸凡夫依於生滅<b>ｏ</b>不求盡苦不證涅槃<br>
				<br>
				佛言<b>ｏ</b>大慧<b>ｏ</b>諦聽<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>如來藏是善不善因<b>ｏ</b>能遍興造一切趣生<b>ｏ</b>譬如伎兒變現諸趣離我我所<b>ｏ</b>以不覺故<b>ｏ</b>三緣和合而有果生<b>ｏ</b>外道不知執為作者<b>ｏ</b>無始虛偽惡習所熏<b>ｏ</b>名為藏識<b>ｏ</b>生於七識無明住地<b>ｏ</b>譬如大海而有波浪<b>ｏ</b>其體相續恒注不斷<b>ｏ</b>本性清淨<b>ｏ</b>離無常過<b>ｏ</b>離於我論<b>ｏ</b>其餘七識意意識等念念生滅<b>ｏ</b>妄想為因<b>ｏ</b>境相為緣和合而生<b>ｏ</b>不了色等自心所現<b>ｏ</b>計著名相起苦樂受<b>ｏ</b>名相纏縛<b>ｏ</b>既從貪生復生於貪<b>ｏ</b>若因及所緣<b>ｏ</b>諸取根滅不相續生<b>ｏ</b>自慧分別苦樂受者<b>ｏ</b>或得滅定<b>ｏ</b>或得四禪<b>ｏ</b>或復善入諸諦解脫<b>ｏ</b>便妄生於得解脫想<b>ｏ</b>而實未捨未轉如來藏中藏識之名<b>ｏ</b>若無藏識<b>ｏ</b>七識則滅<b>ｏ</b>何以故<b>ｏ</b>因彼及所緣而得生故<b>ｏ</b>然非一切外道二乘諸修行者所知境界<b>ｏ</b>以彼惟了人無我性<b>ｏ</b>於蘊<b>ｏ</b>界<b>ｏ</b>處取於自相及共相故<b>ｏ</b>若見如來藏五法自性諸法無我<b>ｏ</b>隨地次第而漸轉滅<b>ｏ</b>不為外道惡見所動<b>ｏ</b>住不動地得於十種三昧樂門<b>ｏ</b>為三昧力諸佛所持<b>ｏ</b>觀察不思議佛法及本願力<b>ｏ</b>不住實際及三昧樂獲自證智<b>ｏ</b>不與二乘諸外道共<b>ｏ</b>得十聖種性道及意生智身離於諸行<b>ｏ</b>是故<b>ｏ</b>大慧<b>ｏ</b>菩薩摩訶薩欲得勝法<b>ｏ</b>應淨如來藏藏識之名<b>ｏ</b>大慧<b>ｏ</b>若無如來藏名藏識者<b>ｏ</b>則無生滅<b>ｏ</b>然諸凡夫及以聖人悉有生滅<b>ｏ</b>是故一切諸修行者<b>ｏ</b>雖見內境界住現法樂<b>ｏ</b>而不捨於勇猛精進<b>ｏ</b>大慧<b>ｏ</b>此如來藏藏識本性清淨<b>ｏ</b>客塵所染而為不淨<b>ｏ</b>一切二乘及諸外道<b>ｏ</b>臆度起見不能現證<b>ｏ</b>如來於此分明現見<b>ｏ</b>如觀掌中菴摩勒果<br>
				<br>
				大慧<b>ｏ</b>我為勝鬘夫人及餘深妙淨智菩薩<b>ｏ</b>說如來藏名藏識<b>ｏ</b>與七識俱起<b>ｏ</b>令諸聲聞見法無我<b>ｏ</b>大慧<b>ｏ</b>為勝鬘夫人說佛境界<b>ｏ</b>非是外道二乘境界<b>ｏ</b>大慧<b>ｏ</b>此如來藏藏識是佛境界<b>ｏ</b>與汝等比淨智菩薩隨順義者所行之處<b>ｏ</b>非是一切執著文字外道二乘之所行處<b>ｏ</b>是故汝及諸菩薩摩訶薩<b>ｏ</b>於如來藏藏識當勤觀察<b>ｏ</b>莫但聞已便生足想<br>
				<br>
				爾時世尊重說頌言<br>
				<br>
				甚深如來藏　而與七識俱<br>
				執著二種生　了知則遠離<br>
				無始習所熏　如像現於心<br>
				若能如實觀　境相悉無有<br>
				如愚見指月　觀指不觀月<br>
				計著文字者　不見我真實<br>
				心如工伎兒　意如和伎者<br>
				五識為伴侶　妄想觀伎眾<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說五法自性諸識無我差別之相<b>ｏ</b>我及諸菩薩摩訶薩善知此已<b>ｏ</b>漸修諸地具諸佛法<b>ｏ</b>至於如來自證之位<br>
				<br>
				佛言<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>五法自性諸識無我<b>ｏ</b>所謂<b>ｏ</b>名<b>ｏ</b>相<b>ｏ</b>分別<b>ｏ</b>正智<b>ｏ</b>如如<b>ｏ</b>若修行者觀察此法<b>ｏ</b>入於如來自證境界<b>ｏ</b>遠離常斷有無等見<b>ｏ</b>得現法樂甚深三昧<b>ｏ</b>大慧<b>ｏ</b>凡愚不了五法自性諸識無我<b>ｏ</b>於心所現見有外物而起分別<b>ｏ</b>非諸聖人<br>
				<br>
				大慧白言<b>ｏ</b>云何不了而起分別<br>
				<br>
				佛言<b>ｏ</b>大慧<b>ｏ</b>凡愚不知名是假立<b>ｏ</b>心隨流動見種種相<b>ｏ</b>計我我所染著於色<b>ｏ</b>覆障聖智起貪瞋癡<b>ｏ</b>造作諸業如蠶作繭<b>ｏ</b>妄想自纏墮於諸趣生死大海<b>ｏ</b>如汲水輪循環不絕<b>ｏ</b>不知諸法如幻如焰如水中月<b>ｏ</b>自心所見妄分別起<b>ｏ</b>離能所取及生住滅<b>ｏ</b>謂從自在<b>ｏ</b>時節<b>ｏ</b>微塵<b>ｏ</b>勝性而生<b>ｏ</b>隨名相流<b>ｏ</b>大慧<b>ｏ</b>此中相者<b>ｏ</b>謂<b>ｏ</b>眼識所見名之為色<b>ｏ</b>耳<b>ｏ</b>鼻<b>ｏ</b>舌<b>ｏ</b>身<b>ｏ</b>意識得者<b>ｏ</b>名之為聲<b>ｏ</b>香<b>ｏ</b>味<b>ｏ</b>觸<b>ｏ</b>法<b>ｏ</b>如是等我說為相<b>ｏ</b>分別者<b>ｏ</b>施設眾名顯示諸相<b>ｏ</b>謂以象馬車步男女等名而顯其相<b>ｏ</b>此事如是決定不異<b>ｏ</b>是名分別<b>ｏ</b>正智者<b>ｏ</b>謂觀名相互為其客<b>ｏ</b>識心不起不斷不常<b>ｏ</b>不墮外道二乘之地<b>ｏ</b>是名正智<b>ｏ</b>大慧<b>ｏ</b>菩薩摩訶薩以其正智觀察名相<b>ｏ</b>非有非無遠離損益二邊惡見<b>ｏ</b>名相及識本來不起<b>ｏ</b>我說此法名為如如<br>
				<br>
				大慧<b>ｏ</b>菩薩摩訶薩住如如已<b>ｏ</b>得無照現境<b>ｏ</b>昇歡喜地離外道惡趣<b>ｏ</b>入出世法法相淳熟<b>ｏ</b>知一切法猶如幻等<b>ｏ</b>證自聖智所行之法<b>ｏ</b>離臆度見<b>ｏ</b>如是次第乃至法雲<b>ｏ</b>至法雲已<b>ｏ</b>三昧諸力自在神通<b>ｏ</b>開敷滿足成於如來<b>ｏ</b>成如來已為眾生故<b>ｏ</b>如水中月普現其身<b>ｏ</b>隨其欲樂而為說法<b>ｏ</b>其身清淨離心<b>ｏ</b>意<b>ｏ</b>識<b>ｏ</b>被弘誓甲<b>ｏ</b>具足成滿十無盡願<b>ｏ</b>是名菩薩摩訶薩入於如如之所獲得<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>為三性入五法中<b>ｏ</b>為各有自相<br>
				<br>
				佛言<b>ｏ</b>大慧<b>ｏ</b>三性<b>ｏ</b>八識及二無我<b>ｏ</b>悉入五法<b>ｏ</b>其中名及相是妄計性<b>ｏ</b>以依彼分別心心所法俱時而起<b>ｏ</b>如日與光是緣起性<b>ｏ</b>正智如如不可壞故<b>ｏ</b>是圓成性<b>ｏ</b>大慧<b>ｏ</b>於自心所現生執著時<b>ｏ</b>有八種分別起<b>ｏ</b>此差別相皆是不實<b>ｏ</b>惟妄計性<b>ｏ</b>若能捨離二種我執<b>ｏ</b>二無我智即得生長<b>ｏ</b>大慧<b>ｏ</b>聲聞緣覺菩薩如來<b>ｏ</b>自證聖智諸地位次<b>ｏ</b>一切佛法悉皆攝入此五法中<b>ｏ</b>復次大慧<b>ｏ</b>五法者<b>ｏ</b>所謂相<b>ｏ</b>名<b>ｏ</b>分別<b>ｏ</b>如如<b>ｏ</b>正智<b>ｏ</b>此中相者<b>ｏ</b>謂所見色等形狀各別<b>ｏ</b>是名為相<b>ｏ</b>依彼諸相立瓶等名<b>ｏ</b>此如是<b>ｏ</b>此不異<b>ｏ</b>是名為名<b>ｏ</b>施設眾名顯示諸相心心所法<b>ｏ</b>是名分別<b>ｏ</b>彼名彼相畢竟無有<b>ｏ</b>但是妄心展轉分別<b>ｏ</b>如是觀察乃至覺滅<b>ｏ</b>是名如如<b>ｏ</b>大慧<b>ｏ</b>真實決定究竟根本自性可得<b>ｏ</b>是如如相<b>ｏ</b>我及諸佛隨順證入<b>ｏ</b>如其實相開示演說<b>ｏ</b>若能於此隨順悟解<b>ｏ</b>離斷離常不生分別入自證處<b>ｏ</b>出於外道二乘境界<b>ｏ</b>是名正智<b>ｏ</b>大慧<b>ｏ</b>此五種法<b>ｏ</b>三性<b>ｏ</b>八識及二無我<b>ｏ</b>一切佛法普皆攝盡<b>ｏ</b>大慧<b>ｏ</b>於此法中<b>ｏ</b>汝應以自智善巧通達<b>ｏ</b>亦勸他人令其通達<b>ｏ</b>通達此已<b>ｏ</b>心則決定不隨他轉<br>
				<br>
				爾時世尊重說頌言<br>
				<br>
				五法三自性　及與八種識<br>
				二種無我法　普攝於大乘<br>
				名相及分別　二種自性攝<br>
				正智與如如　是則圓成相<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>如經中說<b>ｏ</b>過去未來現在諸佛如恒河沙<b>ｏ</b>此當云何<b>ｏ</b>為如言而受<b>ｏ</b>為別有義<br>
				<br>
				佛告大慧<b>ｏ</b>勿如言受<b>ｏ</b>大慧<b>ｏ</b>三世諸佛非如恒沙<b>ｏ</b>何以故<b>ｏ</b>如來最勝超諸世間<b>ｏ</b>無與等者非喻所及<b>ｏ</b>唯以少分為其喻耳<b>ｏ</b>我以凡愚諸外道等<b>ｏ</b>心恒執著常與無常<b>ｏ</b>惡見增長生死輪迴<b>ｏ</b>令其厭離發勝悕望<b>ｏ</b>言佛易成易可逢值<b>ｏ</b>若言難遇如優曇華<b>ｏ</b>彼便退怯不勤精進<b>ｏ</b>是故我說如恒河沙<b>ｏ</b>我復有時觀受化者<b>ｏ</b>說佛難值如優曇華<b>ｏ</b>大慧<b>ｏ</b>優曇鉢華無有曾見現見當見<b>ｏ</b>如來則有已見當見<b>ｏ</b>大慧<b>ｏ</b>如是譬喻非說自法<b>ｏ</b>自法者<b>ｏ</b>內證聖智所行境界<b>ｏ</b>世間無等過諸譬喻<b>ｏ</b>一切凡愚不能信受<b>ｏ</b>大慧<b>ｏ</b>真實如來超心<b>ｏ</b>意<b>ｏ</b>意識所見之相<b>ｏ</b>不可於中而立譬喻<b>ｏ</b>然亦有時而為建立<b>ｏ</b>言恒河沙等無有相違<b>ｏ</b>大慧<b>ｏ</b>譬如恒沙<b>ｏ</b>龜魚象馬之所踐踏<b>ｏ</b>不生分別恒淨無垢<b>ｏ</b>如來聖智如彼恒河<b>ｏ</b>力通自在以為其沙<b>ｏ</b>外道龜魚競來擾亂<b>ｏ</b>而佛不起一念分別<b>ｏ</b>何以故<b>ｏ</b>如來本願<b>ｏ</b>以三昧樂普安眾生<b>ｏ</b>如恒河沙無有愛憎無分別故<b>ｏ</b>大慧<b>ｏ</b>譬如恒沙是地自性<b>ｏ</b>劫盡燒時燒一切地<b>ｏ</b>而彼地大不捨本性<b>ｏ</b>恒與火大俱時生故<b>ｏ</b>諸凡愚人謂地被燒<b>ｏ</b>而實不燒<b>ｏ</b>火所因故<b>ｏ</b>如來法身亦復如是<b>ｏ</b>如恒河沙終不壞滅<b>ｏ</b>大慧<b>ｏ</b>譬如恒沙無有限量<b>ｏ</b>如來光明亦復如是<b>ｏ</b>為欲成就無量眾生<b>ｏ</b>普照一切諸佛大會<b>ｏ</b>大慧<b>ｏ</b>譬如恒沙住沙自性<b>ｏ</b>不更改變而作餘物<b>ｏ</b>如來亦爾<b>ｏ</b>於世間中不生不滅<b>ｏ</b>諸有生因悉已斷故<b>ｏ</b>大慧<b>ｏ</b>譬如恒沙取不知減投不見增<b>ｏ</b>諸佛亦爾<b>ｏ</b>以方便智成熟眾生無減無增<b>ｏ</b>何以故<b>ｏ</b>如來法身無有身故<b>ｏ</b>大慧<b>ｏ</b>以有身故而有滅壞<b>ｏ</b>法身無身故無滅壞<b>ｏ</b>大慧<b>ｏ</b>譬如恒沙<b>ｏ</b>雖苦壓治欲求蘇油終不可得<b>ｏ</b>如來亦爾<b>ｏ</b>雖為眾生眾苦所壓<b>ｏ</b>乃至蠢動未盡涅槃<b>ｏ</b>欲令捨離於法界中<b>ｏ</b>深心願樂亦不可得<b>ｏ</b>何以故<b>ｏ</b>具足成就大悲心故<b>ｏ</b>大慧<b>ｏ</b>譬如恒沙隨水而流非無水也<b>ｏ</b>如來亦爾<b>ｏ</b>所有說法莫不隨順涅槃之流<b>ｏ</b>以是說言諸佛如來如恒河沙<b>ｏ</b>大慧<b>ｏ</b>如來說法不隨於趣<b>ｏ</b>趣是壞義<b>ｏ</b>生死本際不可得知<b>ｏ</b>既不可知云何說趣<b>ｏ</b>大慧<b>ｏ</b>趣義是斷<b>ｏ</b>凡愚莫知<br>
				<br>
				大慧菩薩復白佛言<b>ｏ</b>若生死本際不可知者<b>ｏ</b>云何眾生在生死中而得解脫<br>
				<br>
				佛言<b>ｏ</b>大慧<b>ｏ</b>無始虛偽過習因滅<b>ｏ</b>了知外境自心所現<b>ｏ</b>分別轉依名為解脫<b>ｏ</b>非滅壞也<b>ｏ</b>是故不得言無邊際<b>ｏ</b>大慧<b>ｏ</b>無邊際者<b>ｏ</b>但是分別異名<b>ｏ</b>大慧<b>ｏ</b>離分別心無別眾生<b>ｏ</b>以智觀察內外諸法<b>ｏ</b>知與所知悉皆寂滅<b>ｏ</b>大慧<b>ｏ</b>一切諸法<b>ｏ</b>唯是自心分別所見<b>ｏ</b>不了知故分別心起<b>ｏ</b>了心則滅<br>
				<br>
				爾時世尊重說頌言<br>
				<br>
				觀察諸導師　譬如恒河沙<br>
				非壞亦非趣　是人能見佛<br>
				譬如恒河沙　悉離一切過<br>
				而恒隨順流　佛體亦如是<br>
				<br>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說一切諸法剎那壞相<b>ｏ</b>何等諸法名有剎那<br>
				<br>
				佛言<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>一切法者<b>ｏ</b>所謂<b>ｏ</b>善法不善法<b>ｏ</b>有為法無為法<b>ｏ</b>世間法出世間法<b>ｏ</b>有漏法無漏法<b>ｏ</b>有受法無受法<b>ｏ</b>大慧<b>ｏ</b>舉要言之<b>ｏ</b>五取蘊法以心<b>ｏ</b>意<b>ｏ</b>意識習氣為因而得增長<b>ｏ</b>凡愚於此而生分別<b>ｏ</b>謂善不善<b>ｏ</b>聖人現證三昧樂住<b>ｏ</b>是則名為善無漏法<b>ｏ</b>復次<b>ｏ</b>大慧<b>ｏ</b>善不善者<b>ｏ</b>所謂八識<b>ｏ</b>何等為八<b>ｏ</b>謂如來藏名藏識<b>ｏ</b>意及意識并五識身<b>ｏ</b>大慧<b>ｏ</b>彼五識身與意識俱<b>ｏ</b>善不善相展轉差別相續不斷<b>ｏ</b>無異體生生已即滅<b>ｏ</b>不了於境自心所現<b>ｏ</b>次第滅時別識生起<b>ｏ</b>意識與彼五識共俱<b>ｏ</b>取於種種差別形相<b>ｏ</b>剎那不住<b>ｏ</b>我說此等名剎那法<b>ｏ</b>大慧<b>ｏ</b>如來藏名藏識<b>ｏ</b>所與意等諸習氣俱是剎那法<b>ｏ</b>無漏習氣非剎那法<b>ｏ</b>此非凡愚剎那論者之所能知<b>ｏ</b>彼不能知一切諸法有是剎那非剎那故<b>ｏ</b>彼計無為同諸法壞<b>ｏ</b>墮於斷見<b>ｏ</b>大慧<b>ｏ</b>五識身非流轉<b>ｏ</b>不受苦樂非涅槃因<b>ｏ</b>如來藏受苦樂與因俱有生滅<b>ｏ</b>四種習氣之所迷覆<b>ｏ</b>而諸凡愚分別熏心<b>ｏ</b>不能了知起剎那見<b>ｏ</b>大慧<b>ｏ</b>如金金剛佛之舍利<b>ｏ</b>是奇特性終不損壞<b>ｏ</b>若得證法有剎那者<b>ｏ</b>聖應非聖<b>ｏ</b>而彼聖人未曾非聖<b>ｏ</b>如金金剛雖經劫住稱量不減<b>ｏ</b>云何凡愚不解於我祕密之說<b>ｏ</b>於一切法作剎那想<br>
				<br>
				大慧菩薩復白佛言<b>ｏ</b>世尊常說六波羅蜜<b>ｏ</b>若得滿足便成正覺<b>ｏ</b>何等為六<b>ｏ</b>云何滿足<br>
				<br>
				佛言<b>ｏ</b>大慧<b>ｏ</b>波羅蜜者<b>ｏ</b>差別有三<b>ｏ</b>所謂<b>ｏ</b>世間<b>ｏ</b>出世間<b>ｏ</b>出世間上上<b>ｏ</b>大慧<b>ｏ</b>世間波羅蜜者<b>ｏ</b>謂諸凡愚著我我所執取二邊<b>ｏ</b>求諸有身貪色等境<b>ｏ</b>如是修行檀波羅蜜<b>ｏ</b>持戒<b>ｏ</b>忍辱<b>ｏ</b>精進<b>ｏ</b>禪定<b>ｏ</b>成就神通生於梵世<b>ｏ</b>大慧<b>ｏ</b>出世間波羅蜜者<b>ｏ</b>謂聲聞緣覺執著涅槃希求自樂<b>ｏ</b>如是修習諸波羅蜜<b>ｏ</b>大慧<b>ｏ</b>出世間上上波羅蜜者<b>ｏ</b>謂菩薩摩訶薩於自心二法<b>ｏ</b>了知惟是分別所現<b>ｏ</b>不起妄想不生執著<b>ｏ</b>不取色相<b>ｏ</b>為欲利樂一切眾生<b>ｏ</b>而恒修行檀波羅蜜<b>ｏ</b>於諸境界不起分別<b>ｏ</b>是則修行尸波羅蜜<b>ｏ</b>即於不起分別之時<b>ｏ</b>忍知能取所取自性<b>ｏ</b>是則名為羼提波羅蜜<b>ｏ</b>初中後夜勤修匪懈<b>ｏ</b>隨順實解<b>ｏ</b>不生分別<b>ｏ</b>是則名為毘梨耶波羅蜜<b>ｏ</b>不生分別<b>ｏ</b>不起外道涅槃之見<b>ｏ</b>是則名為禪波羅蜜<b>ｏ</b>以智觀察心無分別不墮二邊<b>ｏ</b>轉淨所依而不壞滅<b>ｏ</b>獲於聖智內證境界<b>ｏ</b>是則名為般若波羅蜜<br>
				<br>
				爾時世尊重說頌曰<br>
				<br>
				愚分別有為　空無常剎那<br>
				分別剎那義　如河燈種子<br>
				一切法不生　寂靜無所作<br>
				諸事性皆離　是我剎那義<br>
				生無間即滅　不為凡愚說<br>
				無間相續法　諸趣分別起<br>
				無明為其因　心則從彼生<br>
				未能了色來　中間何所住<br>
				無間相續滅　而有別心起<br>
				不住於色時　何所緣而生<br>
				若緣彼而起　其因則虛妄<br>
				因妄體不成　云何剎那滅<br>
				修行者正受　金剛佛舍利<br>
				及以光音宮　世間不壞事<br>
				如來圓滿智　及比丘證得<br>
				諸法性常住　云何見剎那<br>
				乾城幻等色　何故非剎那<br>
				大種無實性　云何說能造
			</p>
		</section>
		<hr>
		<section>
			<h3>變化品第七</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>如來何故授阿羅漢阿耨多羅三藐三菩提記<b>ｏ</b>何故復說無般涅槃法眾生得成佛道<b>ｏ</b>又何故說從初得佛至般涅槃<b>ｏ</b>於其中間不說一字<b>ｏ</b>又言如來常在於定無覺無觀<b>ｏ</b>又言佛事皆是化作<b>ｏ</b>又言諸識剎那變壞<b>ｏ</b>又言金剛神常隨衛護<b>ｏ</b>又言前際不可知而說有般涅槃<b>ｏ</b>又現有魔及以魔業<b>ｏ</b>又有餘報<b>ｏ</b>謂<b>ｏ</b>旃遮婆羅門女<b>ｏ</b>孫陀利外道女<b>ｏ</b>及空鉢而還等事<b>ｏ</b>世尊既有如是業障<b>ｏ</b>云何得成一切種智<b>ｏ</b>既已成於一切種智<b>ｏ</b>云何不離如是諸過<br>
				<br>
				佛言<b>ｏ</b>諦聽<b>ｏ</b>當為汝說<b>ｏ</b>大慧<b>ｏ</b>我為無餘涅槃界故<b>ｏ</b>密勸令彼修菩薩行<b>ｏ</b>此界他土有諸菩薩<b>ｏ</b>心樂求於聲聞涅槃<b>ｏ</b>令捨是心進修大行<b>ｏ</b>故作是說<b>ｏ</b>又變化佛與化聲聞而授記別<b>ｏ</b>非法性佛<b>ｏ</b>大慧<b>ｏ</b>授聲聞記是祕密說<b>ｏ</b>大慧<b>ｏ</b>佛與二乘無差別者<b>ｏ</b>據斷惑障解脫一味<b>ｏ</b>非謂智障<b>ｏ</b>智障要見法無我性乃清淨故<b>ｏ</b>煩惱障者<b>ｏ</b>見人無我意識捨離<b>ｏ</b>是時初斷藏識習滅<b>ｏ</b>法障解脫方得永淨<b>ｏ</b>大慧<b>ｏ</b>我依本住法作是密語<b>ｏ</b>非異前佛<b>ｏ</b>後更有說<b>ｏ</b>先具如是諸文字故<b>ｏ</b>大慧<b>ｏ</b>如來正知無有妄念<b>ｏ</b>不待思慮然後說法<b>ｏ</b>如來久已斷四種習<b>ｏ</b>離二種死<b>ｏ</b>除二種障<b>ｏ</b>大慧<b>ｏ</b>意及意識眼識等七<b>ｏ</b>習氣為因是剎那性<b>ｏ</b>離無漏善非流轉法<b>ｏ</b>大慧<b>ｏ</b>如來藏者<b>ｏ</b>生死流轉及是涅槃苦樂之因<b>ｏ</b>凡愚不知妄著於空<b>ｏ</b>大慧<b>ｏ</b>變化如來<b>ｏ</b>金剛力士常隨衛護<b>ｏ</b>非真實佛<b>ｏ</b>真實如來離諸限量<b>ｏ</b>二乘外道所不能知<b>ｏ</b>住現法樂成就智忍<b>ｏ</b>不假金剛力士所護<b>ｏ</b>一切化佛不從業生<b>ｏ</b>非即是佛亦非非佛<b>ｏ</b>譬如陶師眾事和合而有所作<b>ｏ</b>化佛亦爾<b>ｏ</b>眾相具足而演說法<b>ｏ</b>然不能說自證聖智所行之境<br>
				<br>
				復次<b>ｏ</b>大慧<b>ｏ</b>諸凡愚人見六識滅起於斷見<b>ｏ</b>不了藏識起於常見<b>ｏ</b>大慧<b>ｏ</b>自心分別是其本際<b>ｏ</b>故不可得<b>ｏ</b>離此分別即得解脫<b>ｏ</b>四種習斷離一切過<br>
				<br>
				爾時世尊重說頌言<br>
				<br>
				三乘及非乘　無有佛涅槃<br>
				悉授如來記　說離眾過惡<br>
				成就究竟智　及無餘涅槃<br>
				誘進怯劣人　依此密意說<br>
				諸佛所得智　演說如是道<br>
				惟此更非餘　故彼無涅槃<br>
				欲色有諸見　如是四種習<br>
				意識所從生　藏意亦在中<br>
				見意識眼等　無常故說斷<br>
				迷意藏起常　邪智謂涅槃
			</p>
		</section>
		<hr>
		<section>
			<h3>斷食肉品第八</h3>
			<p>
				爾時大慧菩薩摩訶薩復白佛言<b>ｏ</b>世尊<b>ｏ</b>願為我說食不食肉功德過失<b>ｏ</b>我及諸菩薩摩訶薩知其義已<b>ｏ</b>為未來現在報習所熏食肉眾生而演說之<b>ｏ</b>令捨肉味求於法味<b>ｏ</b>於一切眾生起大慈心<b>ｏ</b>更相親愛如一子想<b>ｏ</b>住菩薩地得阿耨多羅三藐三菩提<b>ｏ</b>或二乘地暫時止息<b>ｏ</b>究竟當成無上正覺<b>ｏ</b>世尊<b>ｏ</b>路迦耶等諸外道輩<b>ｏ</b>起有無見執著斷常<b>ｏ</b>尚有遮禁不聽食肉<b>ｏ</b>何況如來<b>ｏ</b>應<b>ｏ</b>正等覺<b>ｏ</b>大悲含育世所依怙<b>ｏ</b>而許自他俱食肉耶<b>ｏ</b>善哉世尊<b>ｏ</b>具大慈悲哀愍世間<b>ｏ</b>等觀眾生猶如一子<b>ｏ</b>願為解說食肉過惡<b>ｏ</b>不食功德<b>ｏ</b>令我及與諸菩薩等<b>ｏ</b>聞已奉行廣為他說<br>
				<br>
				爾時大慧菩薩重說頌言<br>
				<br>
				菩薩摩訶薩　志求無上覺<br>
				酒肉及與葱　為食為不食<br>
				愚夫貪嗜肉　臭穢無名稱<br>
				與彼惡獸同　云何而可食<br>
				食者有何過　不食有何德<br>
				惟願最勝尊　為我具開演<br>
				<br>
				爾時佛告大慧菩薩摩訶薩言<b>ｏ</b>大慧<b>ｏ</b>諦聽<b>ｏ</b>諦聽<b>ｏ</b>善思念之<b>ｏ</b>吾當為汝分別解說<b>ｏ</b>大慧<b>ｏ</b>一切諸肉有無量緣<b>ｏ</b>菩薩於中當生悲愍<b>ｏ</b>不應噉食<b>ｏ</b>我今為汝說其少分<b>ｏ</b>大慧<b>ｏ</b>一切眾生從無始來<b>ｏ</b>在生死中輪迴不息<b>ｏ</b>靡不曾作父母兄弟男女眷屬<b>ｏ</b>乃至朋友親愛侍使<b>ｏ</b>易生而受鳥獸等身<b>ｏ</b>云何於中取之而食<b>ｏ</b>大慧<b>ｏ</b>菩薩摩訶薩觀諸眾生同於己身<b>ｏ</b>念肉皆從有命中來<b>ｏ</b>云何而食<b>ｏ</b>大慧<b>ｏ</b>諸羅剎等聞我此說尚應斷肉<b>ｏ</b>況樂法人<b>ｏ</b>大慧<b>ｏ</b>菩薩摩訶薩在在生處<b>ｏ</b>觀諸眾生皆是親屬<b>ｏ</b>乃至慈念如一子想<b>ｏ</b>是故不應食一切肉<b>ｏ</b>大慧<b>ｏ</b>衢路市肆諸賣肉人<b>ｏ</b>或將犬馬人牛等肉<b>ｏ</b>為求利故而販鬻之<b>ｏ</b>如是雜穢云何可食<br>
				<br>
				大慧<b>ｏ</b>一切諸肉皆是精血污穢所成<b>ｏ</b>求清淨人<b>ｏ</b>云何取食<b>ｏ</b>大慧<b>ｏ</b>食肉之人眾生見之悉皆驚怖<b>ｏ</b>修慈心者云何食肉<b>ｏ</b>大慧<b>ｏ</b>譬如獵師及旃陀羅<b>ｏ</b>捕魚網鳥諸惡人等<b>ｏ</b>狗見驚吠獸見奔走<b>ｏ</b>空飛水住一切眾生<b>ｏ</b>若有見之咸作是念<b>ｏ</b>此人氣息猶如羅剎<b>ｏ</b>今來至此必當殺我<b>ｏ</b>為護命故悉皆走避<b>ｏ</b>食肉之人亦復如是<b>ｏ</b>是故菩薩為修慈行不應食肉<b>ｏ</b>大慧<b>ｏ</b>夫食肉者<b>ｏ</b>身體臭穢惡名流布<b>ｏ</b>賢聖善人不用親狎<b>ｏ</b>是故菩薩不應食肉<b>ｏ</b>大慧<b>ｏ</b>夫血肉者<b>ｏ</b>眾仙所棄群聖不食<b>ｏ</b>是故菩薩不應食肉<b>ｏ</b>大慧<b>ｏ</b>菩薩為護眾生信心<b>ｏ</b>令於佛法不生譏謗<b>ｏ</b>以慈愍故不應食肉<b>ｏ</b>大慧<b>ｏ</b>若我弟子食噉於肉<b>ｏ</b>令諸世人悉懷譏謗<b>ｏ</b>而作是言<b>ｏ</b>云何沙門修淨行人<b>ｏ</b>棄捨天仙所食之味<b>ｏ</b>猶如惡獸食肉滿腹遊行世間<b>ｏ</b>令諸眾生悉懷驚怖<b>ｏ</b>壞清淨行失沙門道<b>ｏ</b>是故當知佛法之中無調伏行<b>ｏ</b>菩薩慈愍為護眾生<b>ｏ</b>令不生於如是之心<b>ｏ</b>不應食肉<b>ｏ</b>大慧<b>ｏ</b>如燒人肉其氣臭穢<b>ｏ</b>與燒餘肉等無差別<b>ｏ</b>云何於中有食不食<b>ｏ</b>是故一切樂清淨者不應食肉<b>ｏ</b>大慧<b>ｏ</b>諸善男女塚間樹下阿蘭若處寂靜修行<b>ｏ</b>或住慈心或持呪術<b>ｏ</b>或求解脫或趣大乘<b>ｏ</b>以食肉故<b>ｏ</b>一切障礙不得成就<b>ｏ</b>是故菩薩欲利自他不應食肉<b>ｏ</b>大慧<b>ｏ</b>夫食肉者<b>ｏ</b>見其形色則已生於貪滋味心<b>ｏ</b>菩薩慈念一切眾生猶如己身<b>ｏ</b>云何見之而作食想<b>ｏ</b>是故菩薩不應食肉<b>ｏ</b>大慧<b>ｏ</b>夫食肉者諸天遠離<b>ｏ</b>口氣常臭<b>ｏ</b>睡夢不安覺已憂悚<b>ｏ</b>夜叉惡鬼奪其精氣<b>ｏ</b>心多驚怖<b>ｏ</b>食不知足<b>ｏ</b>增長疾病易生瘡癬<b>ｏ</b>恒被諸蟲之所唼食<b>ｏ</b>不能於食深生厭離<b>ｏ</b>大慧<b>ｏ</b>我常說言<b>ｏ</b>凡所食噉作子肉想<b>ｏ</b>餘食尚然<b>ｏ</b>云何而聽弟子食肉<b>ｏ</b>大慧<b>ｏ</b>肉非美好<b>ｏ</b>肉不清淨<b>ｏ</b>生諸罪惡敗諸功德<b>ｏ</b>諸仙聖人之所棄捨<b>ｏ</b>云何而許弟子食耶<b>ｏ</b>若言許食<b>ｏ</b>此人謗我<br>
				<br>
				大慧<b>ｏ</b>淨美食者<b>ｏ</b>應知則是粳米粟米大小麥豆蘇油石蜜<b>ｏ</b>如是等類<b>ｏ</b>此是過去諸佛所許<b>ｏ</b>我所稱說<b>ｏ</b>我種性中諸善男女<b>ｏ</b>心懷淨信久植善根<b>ｏ</b>於身命財不生貪著<b>ｏ</b>慈愍一切猶如己身<b>ｏ</b>如是之人之所應食<b>ｏ</b>非諸惡習虎狼性者心所愛重<br>
				<br>
				大慧<b>ｏ</b>過去有王名師子生<b>ｏ</b>耽著肉味食種種肉<b>ｏ</b>如是不已遂至食人<b>ｏ</b>臣民不堪悉皆離叛<b>ｏ</b>亡失國位受大苦惱<b>ｏ</b>大慧<b>ｏ</b>釋提桓因處天王位<b>ｏ</b>以於過去食肉餘習<b>ｏ</b>變身為鷹而逐於鴿<b>ｏ</b>我時作王名曰尸毘<b>ｏ</b>愍念其鴿<b>ｏ</b>自割身肉以代其命<br>
				<br>
				大慧<b>ｏ</b>帝釋餘習尚惱眾生<b>ｏ</b>況餘無慚常食肉者<b>ｏ</b>當知食肉自惱惱他<b>ｏ</b>是故菩薩不應食肉<b>ｏ</b>大慧<b>ｏ</b>昔有一王乘馬遊獵<b>ｏ</b>馬驚奔逸入於山險<b>ｏ</b>既無歸路又絕人居<b>ｏ</b>有牝師子與同遊處<b>ｏ</b>遂行醜行生諸子息<b>ｏ</b>其最長者名曰班足<b>ｏ</b>後得作王領七億家<b>ｏ</b>食肉餘習非肉不食<b>ｏ</b>初食禽獸後乃至人<b>ｏ</b>所生男女悉是羅剎<b>ｏ</b>轉此身已<b>ｏ</b>復生師子豺狼虎豹雕鷲等中<b>ｏ</b>欲求人身終不可得<b>ｏ</b>況出生死涅槃之道<br>
				<br>
				大慧<b>ｏ</b>夫食肉者有如是等無量過失<b>ｏ</b>斷而不食獲大功德<b>ｏ</b>凡愚不知如是損益<b>ｏ</b>是故我今為汝開演<b>ｏ</b>凡是肉者悉不應食<b>ｏ</b>大慧<b>ｏ</b>凡殺生者多為人食<b>ｏ</b>人若不食亦無殺事<b>ｏ</b>是故食肉與殺同罪<b>ｏ</b>奇哉世間貪著肉味<b>ｏ</b>於人身肉尚取食之<b>ｏ</b>況於鳥獸有不食者<b>ｏ</b>以貪味故廣設方便<b>ｏ</b>罝羅網罟處處安施<b>ｏ</b>水陸飛行皆被殺害<b>ｏ</b>設自不食為貪價直而作是事<br>
				<br>
				大慧<b>ｏ</b>世復有人心無慈愍<b>ｏ</b>專行慘暴猶如羅剎<b>ｏ</b>若見眾生其身充盛<b>ｏ</b>便生肉想言此可食<b>ｏ</b>大慧<b>ｏ</b>世無有肉<b>ｏ</b>非是自殺亦非他殺<b>ｏ</b>心不疑殺而可食者<b>ｏ</b>以是義故我許聲聞食如是肉<b>ｏ</b>大慧<b>ｏ</b>未來之世有愚癡人<b>ｏ</b>於我法中而為出家<b>ｏ</b>妄說毘尼壞亂正法<b>ｏ</b>誹謗於我言聽食肉亦自曾食<b>ｏ</b>大慧<b>ｏ</b>我若聽許聲聞食肉<b>ｏ</b>我則非是住慈心者<b>ｏ</b>修觀行者<b>ｏ</b>行頭陀者<b>ｏ</b>趣大乘者<b>ｏ</b>云何而勸諸善男子及善女人<b>ｏ</b>於諸眾生生一子想斷一切肉<b>ｏ</b>大慧<b>ｏ</b>我於諸處說遮十種許三種者<b>ｏ</b>是漸禁斷令其修學<b>ｏ</b>今此經中自死他殺<b>ｏ</b>凡是肉者一切悉斷<b>ｏ</b>大慧<b>ｏ</b>我不曾許弟子食肉<b>ｏ</b>亦不現許亦不當許<b>ｏ</b>大慧<b>ｏ</b>凡是肉食<b>ｏ</b>於出家人悉是不淨<br>
				<br>
				大慧<b>ｏ</b>若有癡人<b>ｏ</b>謗言如來聽許食肉亦自食者<b>ｏ</b>當知是人惡業所纏<b>ｏ</b>必當永墮不饒益處<b>ｏ</b>大慧<b>ｏ</b>我之所有諸聖弟子<b>ｏ</b>尚不食於凡夫段食<b>ｏ</b>況食血肉不淨之食<b>ｏ</b>大慧<b>ｏ</b>聲聞緣覺及諸菩薩尚惟法食<b>ｏ</b>豈況如來<b>ｏ</b>大慧<b>ｏ</b>如來法身非雜食身<b>ｏ</b>大慧<b>ｏ</b>我已斷除一切煩惱<b>ｏ</b>我已浣滌一切習氣<b>ｏ</b>我已善擇諸心智慧<b>ｏ</b>大悲平等普觀眾生猶如一子<b>ｏ</b>云何而許聲聞弟子食於子肉<b>ｏ</b>何況自食<b>ｏ</b>作是說者無有是處<br>
				<br>
				爾時世尊重說頌言<br>
				<br>
				悉曾為親屬　眾穢所成長<br>
				恐怖諸含生　是故不應食<br>
				一切肉與葱　韮蒜及諸酒<br>
				如是不淨物　修行者遠離<br>
				亦常離麻油　及諸穿孔床<br>
				以彼諸細蟲　於中大驚怖<br>
				飲食生放逸　放逸生邪覺<br>
				從覺生於貪　是故不應食<br>
				邪覺生貪故　心為貪所醉<br>
				心醉長愛欲　生死不解脫<br>
				為利殺眾生　以財取諸肉<br>
				二俱是惡業　死墮叫喚獄<br>
				不想不教求　此三種名淨<br>
				世無如是肉　食者我訶責<br>
				更互相食噉　死墮惡獸中<br>
				臭穢而癲狂　是故不應食<br>
				獵師旃茶羅　屠兒羅剎娑<br>
				此等種中生　斯皆食肉報<br>
				食已無慚愧　生生常癲狂<br>
				諸佛及菩薩　聲聞所嫌惡<br>
				象脇與大雲　涅槃央掘摩<br>
				及此楞伽經　我皆制斷肉<br>
				先說見聞疑　已斷一切肉<br>
				以其惡習故　愚者妄分別<br>
				如貪障解脫　肉等亦復然<br>
				若有食之者　不能入聖道<br>
				未來世眾生　於肉愚癡說<br>
				言此淨無罪　佛聽我等食<br>
				淨食尚如藥　猶如子肉想<br>
				是故修行者　知量而行乞<br>
				食肉背解脫　及違聖表相<br>
				令眾生生怖　是故不應食<br>
				安住慈心者　我說常厭離<br>
				師子及虎狼　應共同遊止<br>
				若於酒肉等　一切皆不食<br>
				必生賢聖中　豐財具智慧
			</p>
		</section>
		<hr>
		<section>
			<h3>陀羅尼品第九</h3>
			<p>
				爾時佛告大慧菩薩摩訶薩言<b>ｏ</b>大慧<b>ｏ</b>過去未來現在諸佛<b>ｏ</b>為欲擁護持此經者<b>ｏ</b>皆為演說楞伽經呪<b>ｏ</b>我今亦說<b>ｏ</b>汝當受持<b>ｏ</b>即說呪曰<br>
				<br>
				怛姪他（一）　覩吒覩吒（都騃反<b>ｏ</b>下同）（二）　杜吒杜吒（三）　鉢吒鉢吒（四）　葛吒葛吒（五）　阿麼隷阿麼隷（六）　毘麼隷毘麼隷（七）　儞謎儞謎（八）　呬謎呬謎（九）　縛（扶可反）謎縛謎（十）　葛隷葛隷（十一）　揭囉葛隷（十二）　阿吒末吒（十三）　折吒咄吒（十四）　耆若（攘舸反<b>ｏ</b>二合）吒薩普（二合）吒（十五）　葛地（雜計反<b>ｏ</b>下同）剌地（十六）　鉢地（十七）　呬謎呬謎（十八）　第謎（十九）　折隷折隷（二十）　鉢利鉢利（二十一）　畔第毘第（二十二）　案制滿制（二十三）　〔黑＊主〕（胝戶反<b>ｏ</b>下同）茶（去聲<b>ｏ</b>下同）〔口＊（隸－木＋士）〕（二十四）　杜茶〔口＊（隸－木＋士）〕（二十五）　鉢茶〔口＊（隸－木＋士）〕（二十六）　遏計遏計（二十七）　末計末計（二十八）　斫結斫結〔口＊（隸－木＋士）〕（二合）（二十九）　地（依字呼）謎地謎（三十）　呬謎呬謎（三十一）　〔黑＊主〕〔黑＊主〕〔黑＊主〕〔黑＊主〕（三十二）　楮（笞矩反）楮楮楮（三十三）　杜杜杜（三十四）　杜虎（二合）杜虎杜虎杜虎（三十五）　莎婆訶（三十六）<br>
				<br>
				大慧<b>ｏ</b>未來世中<b>ｏ</b>若有善男子<b>ｏ</b>善女人<b>ｏ</b>受持讀誦為他解說此陀羅尼<b>ｏ</b>當知此人<b>ｏ</b>不為一切人與非人諸鬼神等之所得便<b>ｏ</b>若復有人卒中於惡<b>ｏ</b>為其誦念一百八遍<b>ｏ</b>即時惡鬼疾走而去<b>ｏ</b>大慧<b>ｏ</b>我更為汝說陀羅尼<b>ｏ</b>即說呪曰<br>
				<br>
				怛姪他（一）　鉢頭摩第鞞（二）　鉢頭迷（三）　醯（去聲<b>ｏ</b>下同）泥醯禰醯泥（四）　隷主羅主隷（五）　虎隷虎羅虎隷（六）　庾隷庾隷（七）　跛隷跛羅跛隷（八）　嗔（上聲<b>ｏ</b>呼）第臏第（九）　畔逝末第（十）　尼羅迦隷（十一）　莎婆訶（十二）<br>
				<br>
				大慧<b>ｏ</b>若有善男子<b>ｏ</b>善女人<b>ｏ</b>受持讀誦為他解說此陀羅尼<b>ｏ</b>不為一切天龍夜叉人非人等諸惡鬼神之所得便<b>ｏ</b>我為禁止諸羅剎故說此神呪<b>ｏ</b>若持此呪則為受持入楞伽經<b>ｏ</b>一切文句悉已具足
			</p>
		</section>
		<hr>
		<section>
			<h3>偈頌品第十之初</h3>
			<p>
				爾時世尊<b>ｏ</b>欲重宣此修多羅中諸廣義故<b>ｏ</b>而說偈言<br>
				<br>
				諸法不堅固　皆從分別生<br>
				以分別即空　所分別非有<br>
				由虛妄分別　是則有識生<br>
				八九識種種　如海眾波浪<br>
				習氣常增長　槃根堅固依<br>
				心隨境界流　如鐵於礠石<br>
				眾生所依性　遠離諸計度<br>
				及離智所知　轉依得解脫<br>
				得如幻三昧　超過於十地<br>
				觀見心王時　想識皆遠離<br>
				爾時心轉依　是則為常住<br>
				在於蓮花宮　幻境之所起<br>
				既住彼宮已　自在無功用<br>
				利益諸眾生　如眾色摩尼<br>
				無有為無為　惟除妄分別<br>
				愚夫迷執取　如石女夢子<br>
				應知補伽羅　蘊界諸緣等<br>
				悉空無自性　無生有非有<br>
				我以方便說　而實無有相<br>
				愚夫妄執取　能相及所相<br>
				一切知非知　一切非一切<br>
				愚夫所分別　佛無覺自他<br>
				諸法如幻夢　無生無自性<br>
				以皆性空故　無有不可得<br>
				我惟說一性　離於妄計度<br>
				自性無有二　眾聖之所行<br>
				如四大不調　變吐見螢光<br>
				所見皆非有　世間亦如是<br>
				猶如幻所現　草木瓦礫等<br>
				彼幻無所有　諸法亦如是<br>
				非取非所取　非縛非所縛<br>
				如幻如陽焰　如夢亦如翳<br>
				若欲見真實　離諸分別取<br>
				應修真實觀　見佛必無疑<br>
				世間等於夢　色資具亦爾<br>
				若能如是見　身為世所尊<br>
				三界由心起　迷惑妄所見<br>
				離妄無世間　知已轉染依<br>
				愚夫之所見　妄謂有生滅<br>
				智者如實觀　不生亦不滅<br>
				常行無分別　遠離心心法<br>
				住色究竟天　離諸過失處<br>
				於彼成正覺　具力通自在<br>
				及諸勝三昧　現化於此成<br>
				化身無量億　遍遊一切處<br>
				令愚夫得聞　如響難思法<br>
				遠離初中後　亦離於有無<br>
				非多而現多　不動而普遍<br>
				說眾生身中　所覆之性實<br>
				迷惑令幻有　非幻為迷惑<br>
				由心迷惑故　一切皆悉有<br>
				以此相繫縛　藏識起世間<br>
				如是諸世間　惟有假施設<br>
				諸見如暴流　行於人法中<br>
				若能如是知　是則轉所依<br>
				乃為我真子　成就隨順法<br>
				愚夫所分別　堅濕暖動法<br>
				假名無有實　亦無相所相<br>
				身形及諸根　皆以八物成<br>
				凡愚妄計色　迷惑身籠檻<br>
				凡愚妄分別　因緣和合生<br>
				不了真實相　流轉於三有<br>
				識中諸種子　能現心境界<br>
				愚夫起分別　妄計於二取<br>
				無明愛及業　諸心依彼生<br>
				以是我了知　為依他起性<br>
				妄分別有物　迷惑心所行<br>
				此分別都無　迷妄計為有<br>
				心為諸緣縛　生起於眾生<br>
				諸緣若遠離　我說無所見<br>
				已離於眾緣　自相所分別<br>
				身中不復起　我為無所行<br>
				眾生心所起　能取及所取<br>
				所見皆無相　愚夫妄分別<br>
				顯示阿賴耶　殊勝之藏識<br>
				離於能所取　我說為真如<br>
				蘊中無有人　無我無眾生<br>
				生唯是識生　滅亦唯識滅<br>
				猶如畫高下　雖見無所有<br>
				諸法亦如是　雖見而非有<br>
				如乾闥婆城　亦如熱時炎<br>
				所見恒如是　智觀不可得<br>
				因緣及譬喻　以此而立宗<br>
				乾城夢火輪　陽焰日月光<br>
				火焰毛等喻　以此顯無生<br>
				世分別皆空　迷惑如幻夢<br>
				見諸有不生　三界無所依<br>
				內外亦如是　成就無生忍<br>
				得如幻三昧　及以意生身<br>
				種種諸神通　諸力及自在<br>
				諸法本無生　空無有自性<br>
				迷惑諸因緣　而謂有生滅<br>
				愚夫妄分別　以心而現心<br>
				及現於外色　而實無所有<br>
				如定力觀見　佛像與骨鎖<br>
				及分析大種　假施設世間<br>
				身資及所住　此三為所取<br>
				意取及分別　此三為能取<br>
				迷惑妄計著　以能所分別<br>
				但隨文字境　而不見真實<br>
				行者以慧觀　諸法無自性<br>
				是時住無相　一切皆休息<br>
				如以墨塗雞　無智者妄取<br>
				實無有三乘　愚夫不能見<br>
				若見諸聲聞　及以辟支佛<br>
				皆大悲菩薩　變化之所現<br>
				三界唯是心　分別二自性<br>
				轉依離人法　是則為真如<br>
				日月燈光焰　大種及摩尼<br>
				無分別作用　諸佛亦如是<br>
				諸法如毛輪　遠離生住滅<br>
				亦離常無常　染淨亦如是<br>
				如著陀都藥　見地作金色<br>
				而實彼地中　本無有金相<br>
				愚夫亦如是　無始迷亂心<br>
				妄取諸有實　如幻如陽焰<br>
				應觀一種子　與非種同印<br>
				一種一切種　是名心種種<br>
				種種子為一　轉依為非種<br>
				平等同法印　悉皆無分別<br>
				種種諸種子　能感諸趣生<br>
				種種眾雜苦　名一切種子<br>
				觀諸法自性　迷惑不待遣<br>
				物性本無生　了知即解脫<br>
				定者觀世間　眾色由心起<br>
				無始心迷惑　實無色無心<br>
				如幻與乾城　毛輪及陽焰<br>
				非有而現有　諸法亦如是<br>
				一切法不生　唯迷惑所見<br>
				以從迷妄生　愚妄計著二<br>
				由種種習氣　生諸波浪心<br>
				若彼習斷時　心浪不復起<br>
				心緣諸境起　如畫依於壁<br>
				不爾虛空中　何不起於畫<br>
				若緣少分相　令心得生者<br>
				心既從緣起　唯心義不成<br>
				心性本清淨　猶若淨虛空<br>
				令心還取心　由習非異因<br>
				執著自心現　令心而得起<br>
				所見實非外　是故說唯心<br>
				藏識說名心　思量以為意<br>
				能了諸境界　是則名為識<br>
				心常為無記　意具二種行<br>
				現在識通具　善與不善等<br>
				證乃無定時　超地及諸剎<br>
				亦越於心量　而住無相果<br>
				所見有與無　及以種種相<br>
				皆是諸愚夫　顛倒所執著<br>
				智若離分別　物有則相違<br>
				由心故無色　是故無分別<br>
				諸根猶如幻　境界悉如夢<br>
				能作及所作　一切皆非有<br>
				世諦一切有　第一義則無<br>
				諸法無性性　說為第一義<br>
				於無自性中　因諸言說故<br>
				而有物起者　是名為俗諦<br>
				若無有言說　所起物亦無<br>
				世諦中無有　有言無事者<br>
				顛倒虛妄法　而實不可得<br>
				若倒是有者　則無無自性<br>
				以有無性故　而彼顛倒法<br>
				一切諸所有　是皆不可得<br>
				惡習熏於心　所現種種相<br>
				迷惑謂心外　妄取諸色像<br>
				分別無分別　分別是可斷<br>
				無分別能見　實性證真空<br>
				無明熏於心　所現諸眾生<br>
				如幻象馬等　及樹葉為金<br>
				猶如翳目者　迷惑見毛輪<br>
				愚夫亦如是　妄取諸境界<br>
				分別所分別　及起分別者<br>
				轉所轉轉因　因此六解脫<br>
				由於妄計故　無地無諸諦<br>
				亦無諸剎土　化佛及二乘<br>
				心起一切法　一切處及身<br>
				心性實無相　無智取種種<br>
				分別迷惑相　是名依他起<br>
				相中所有名　是則為妄計<br>
				諸緣法和合　分別於名相<br>
				此等皆不生　是則圓成實<br>
				十方諸剎土　眾生菩薩中<br>
				所有法報佛　化身及變化<br>
				皆從無量壽　極樂界中出<br>
				於方廣經中　應知密意說<br>
				所有佛子說　及諸導師說<br>
				悉是化身說　非是實報佛<br>
				諸法無有生　彼亦非非有<br>
				如幻亦如夢　如化如乾城<br>
				種種由心起　種種由心脫<br>
				心起更非餘　心滅亦如是<br>
				以眾生分別　所現虛妄相<br>
				惟心實無境　離分別解脫<br>
				由無始積集　分別諸戲論<br>
				惡習之所熏　起此虛妄境<br>
				妄計自性故　諸法皆無生<br>
				依止於緣起　眾生迷分別<br>
				分別不相應　依他即清淨<br>
				所住離分別　轉依即真如<br>
				勿妄計虛妄　妄計即無實<br>
				迷惑妄分別　取所取皆無<br>
				分別見外境　是妄計自性<br>
				由此虛妄計　緣起自性生<br>
				邪見諸外境　無境但是心<br>
				如理正觀察　能所取皆滅<br>
				如愚所分別　外境實非有<br>
				習氣擾濁心　似外境而轉<br>
				已滅二分別　智契於真如<br>
				起於無影像　難思聖所行<br>
				依父母和合　如蘇在於瓶<br>
				阿賴耶意俱　令赤白增長<br>
				閉尸及稠胞　穢業種種生<br>
				業風增四大　出生如果熟<br>
				五與五及五　瘡竅有九種<br>
				爪甲齒毛具　滿足即便生<br>
				初生猶糞虫　亦如人睡覺<br>
				眼開見於色　分別漸增長<br>
				分別決了已　脣齶等和合<br>
				始發於語言　猶如鸚鵡等<br>
				隨眾生意樂　安立於大乘<br>
				非惡見行處　外道不能受<br>
				自內所證乘　非計度所行<br>
				願說佛滅後　誰能受持此<br>
				大慧汝應知　善逝涅槃後<br>
				未來世當有　持於我法者<br>
				南天竺國中　大名德比丘<br>
				厥號為龍樹　能破有無宗<br>
				世間中顯我　無上大乘法<br>
				得初歡喜地　往生安樂國<br>
				眾緣所起義　有無俱不可<br>
				緣中妄計物　分別於有無<br>
				如是外道見　遠離於我法<br>
				一切法名字　生處常隨逐<br>
				已習及現習　展轉共分別<br>
				若不說於名　世間皆迷惑<br>
				為除迷惑故　是故立名言<br>
				愚分別諸法　迷惑於名字<br>
				及以諸緣生　是三種分別<br>
				以不生不滅　本性如虛空<br>
				自性無所有　是名妄計相<br>
				如幻影陽焰　鏡像夢火輪<br>
				如響及乾城　是則依他起<br>
				真如空不二　實際及法性<br>
				皆無有分別　我說是圓成<br>
				語言心所行　虛妄墮二邊<br>
				慧分別實諦　是慧無分別<br>
				於智者所現　於愚則不現<br>
				如是智所現　一切法無相<br>
				如假金瓔珞　非金愚謂金<br>
				諸法亦如是　外道妄計度<br>
				諸法無始終　住於真實相<br>
				世間皆無作　妄計不能了<br>
				過去所有法　未來及現在<br>
				如是一切法　皆悉是無生<br>
				諸緣和合故　是故說有法<br>
				若離於和合　不生亦不滅<br>
				而諸緣起法　一異不可得<br>
				略說以為生　廣說則為滅<br>
				一是不生空　一復是生空<br>
				不生空為勝　生空則滅壞<br>
				真如空實際　涅槃及法界<br>
				種種意生身　我說皆異名<br>
				於諸經律論　而起淨分別<br>
				若不了無我　依教不依義<br>
				眾生妄分別　所見如兔角<br>
				分別即迷惑　如渴獸逐焰<br>
				由於妄執著　而起於分別<br>
				若離妄執因　分別則不起<br>
				甚深大方廣　知諸剎自在<br>
				我為佛子說　非為諸聲聞<br>
				三有空無常　遠離我我所<br>
				我為諸聲聞　如是總相說<br>
				不著一切法　寂淨獨所行<br>
				思念辟支果　我為彼人說<br>
				身是依他起　迷惑不自見<br>
				分別外自性　而令心妄起<br>
				報得及加持　諸趣種類生<br>
				及夢中所得　是神通四性<br>
				夢中之所得　及以佛威力<br>
				諸趣種類等　皆非報得通<br>
				習氣熏於心　似物而影起<br>
				凡愚未能悟　是故說為生<br>
				隨於妄分別　外相幾時有<br>
				爾所時增妄　不見自心迷<br>
				何以說有生　而不說所見<br>
				無所見而見　為誰云何說<br>
				心體自本淨　意及諸識俱<br>
				習氣常熏故　而作諸濁亂<br>
				藏識捨於身　意乃求諸趣<br>
				識迷似境界　見已而貪取<br>
				所見唯自心　外境不可得<br>
				若修如是觀　捨妄念真如<br>
				諸定者境界　業及佛威力<br>
				此三不思議　難思智所行<br>
				過未補伽羅　虛空及涅槃<br>
				我隨世俗事　真諦離文字<br>
				二乘及外道　同依止諸見<br>
				迷惑於唯心　妄分別外境<br>
				羅漢辟支佛　及以佛菩提<br>
				種子堅成就　夢佛灌其頂<br>
				心幻趣寂靜　何為說有無<br>
				何處及為誰　何故願為說<br>
				迷惑於惟心　故說幻有無<br>
				生滅相相應　相所相平等<br>
				分別名意識　及與五識俱<br>
				如影像暴流　從心種子起<br>
				若心及與意　諸識不起者<br>
				即得意生身　亦得於佛地<br>
				諸緣及蘊界　人法之自相<br>
				皆心假施設　如夢及毛輪<br>
				觀世如幻夢　依止於真實<br>
				真實離諸相　亦離因相應<br>
				聖者內所證　常住於無念<br>
				迷惑因相應　執世間為實<br>
				一切戲論滅　迷惑則不生<br>
				隨有迷分別　癡心常現起<br>
				諸法空無性　而是常無常<br>
				生論者所見　非是無生論<br>
				一異俱不俱　自然及自在<br>
				時微塵勝性　緣分別世間<br>
				識為生死種　有種故有生<br>
				如畫依於壁　了知即便滅<br>
				譬如見幻人　而有幻生死<br>
				凡愚亦如是　癡故起縛脫<br>
				內外二種法　及以彼因緣<br>
				修行者觀察　皆住於無相<br>
				習氣不離心　亦不與心俱<br>
				雖為習所纏　心相無差別<br>
				心如白色衣　意識習為垢<br>
				垢習之所污　令心不顯現<br>
				我說如虛空　非有亦非無<br>
				藏識亦如是　有無皆遠離<br>
				意識若轉依　心則離濁亂<br>
				我說心為佛　覺了一切法<br>
				永斷三相續　亦離於四句<br>
				有無皆捨離　諸有恒如幻<br>
				前七地心起　故有二自性<br>
				餘地及佛地　悉是圓成實<br>
				欲色無色界　及以於涅槃<br>
				於彼一切身　皆是心境界<br>
				隨其有所得　是則迷惑起<br>
				若覺自心已　迷惑則不生<br>
				我立二種法　諸相及以證<br>
				以四種理趣　方便說成就<br>
				見種種名相　是迷惑分別<br>
				若離於名相　性淨聖所行<br>
				隨能所分別　則有妄計相<br>
				若離彼分別　自性聖所行<br>
				心若解脫時　則常恒真實<br>
				種性及法性　真如離分別<br>
				以有清淨心　而有雜染現<br>
				無淨則無染　真淨聖所行<br>
				世間從緣生　增長於分別<br>
				觀彼如幻夢　是時即解脫<br>
				種種惡習氣　與心和合故<br>
				眾生見外境　不覩心法性<br>
				心性本清淨　不生諸迷惑<br>
				迷從惡習起　是故不見心<br>
				唯迷惑即真　真實非餘處<br>
				以諸行非行　非餘處見故<br>
				若觀諸有為　遠離相所相<br>
				以離眾相故　見世惟自心<br>
				安住於唯心　不分別外境<br>
				住真如所緣　超過於心量<br>
				若超過心量　亦超於無相<br>
				以住無相者　不見於大乘<br>
				行寂無功用　淨修諸大願<br>
				及我最勝智　無相故不見<br>
				應觀心所行　亦觀智所行<br>
				觀見慧所行　於相無迷惑<br>
				心所行苦諦　智所行是集<br>
				餘二及佛地　皆是慧所行<br>
				得果與涅槃　及以八聖道<br>
				覺了一切法　是佛清淨智<br>
				眼根及色境　空明與作意<br>
				故令從藏識　眾生眼識生<br>
				取者能所取　名事俱無有<br>
				無因妄分別　是為無智者<br>
				名義互不生　名義別亦爾<br>
				計因無因生　不離於分別<br>
				妄謂住實諦　隨見施設說<br>
				一性五不成　捨離於諦義<br>
				戲論於有無　應超此等魔<br>
				以見無我故　不妄求諸有<br>
				計作者為常　呪術與諍論<br>
				實諦離言說　而見寂滅法<br>
				依於藏識故　而得有意轉<br>
				心意為依故　而有諸識生<br>
				虛妄所立法　及心性真如<br>
				定者如是觀　通達唯心性<br>
				觀意與相事　不念常無常<br>
				及以生不生　不分別二義<br>
				從於阿賴耶　生起於諸識<br>
				終不於一義　而生二種心<br>
				由見自心故　非空非言說<br>
				若不見自心　為見網所縛<br>
				諸緣無有生　諸根無所有<br>
				無貪無蘊界　悉無諸有為<br>
				本無諸業報　無作無有為<br>
				執著本來無　無縛亦無脫<br>
				無有無記法　法非法皆無<br>
				非時非涅槃　法性不可得<br>
				非佛非真諦　非因亦非果<br>
				非倒非涅槃　非生亦非滅<br>
				亦無十二支　邊無邊非有<br>
				一切見皆斷　我說是唯心<br>
				煩惱業與身　及業所得果<br>
				皆如焰如夢　如乾闥婆城<br>
				以住唯心故　諸相皆捨離<br>
				以住唯心故　能見於斷常<br>
				涅槃無諸蘊　無我亦無相<br>
				以入於唯心　轉依得解脫<br>
				惡習為因故　外現於大地<br>
				及以諸眾生　唯心無所見<br>
				身資土影像　眾生習所現<br>
				心非是有無　習氣令不顯<br>
				垢現於淨中　非淨現於垢<br>
				如雲翳虛空　心不現亦爾<br>
				妄計性為有　於緣起則無<br>
				以妄計迷執　緣起無分別<br>
				非所造皆色　有色非所造<br>
				夢幻焰乾城　此等非所造<br>
				若於緣生法　謂實及不實<br>
				此人決定依　一異等諸見<br>
				聲聞有三種　願生與變化<br>
				及離貪瞋等　從於法所生<br>
				菩薩亦三種　未有諸佛相<br>
				思念於眾生　而現於佛像<br>
				眾生心所現　皆從習氣生<br>
				種種諸影像　如星雲日月<br>
				若大種是有　可有所造生<br>
				大種無性故　無能相所相<br>
				大種是能造　地等是所造<br>
				大種本無生　故無所造色<br>
				假實等諸色　及幻所造色<br>
				夢色乾城色　焰色為第五<br>
				一闡提五種　種性五亦然<br>
				五乘及非乘　涅槃有六種<br>
				諸蘊二十四　諸色有八種<br>
				佛有二十四　佛子有二種<br>
				法門有百八　聲聞有三種<br>
				諸佛剎惟一　佛一亦復然<br>
				解脫有三種　心流注有四<br>
				無我有六種　所知亦有四<br>
				遠離於作者　及離諸見過<br>
				內自證不動　是無上大乘<br>
				生及與不生　有八種九種<br>
				一念與漸次　證得宗唯一<br>
				無色界八種　禪差別有六<br>
				辟支諸佛子　出離有七種<br>
				三世悉無有　常無常亦無<br>
				作業及果報　皆如夢中事<br>
				諸佛本不生　為聲聞佛子<br>
				心恒不能見　如幻等法故<br>
				故於一切剎　從兜率入胎<br>
				初生及出家　不從生處生<br>
				為流轉眾生　而說於涅槃<br>
				諸諦及諸剎　隨機令覺悟<br>
				世間洲樹林　無我外道行<br>
				禪乘阿賴耶　果境不思議<br>
				星宿月種類　諸王諸天種<br>
				乾闥夜叉種　皆因業愛生<br>
				不思變易死　猶與習氣俱<br>
				若死永盡時　煩惱網已斷<br>
				財穀與金銀　田宅及僮僕<br>
				象馬牛羊等　皆悉不應畜<br>
				不臥穿孔床　亦不泥塗地<br>
				金銀銅鉢等　皆悉不應畜<br>
				土石及與鐵　蠡及頗梨器<br>
				滿於摩竭量　隨鉢故聽畜<br>
				常以青等色　牛糞泥果葉<br>
				染白欽婆等　令作袈裟色<br>
				四指量刀子　刀如半月形<br>
				為以割截衣　修行者聽畜<br>
				勿學工巧明　亦不應賣買<br>
				若須使淨人　此法我所說<br>
				常守護諸根　善解經律義<br>
				不狎諸俗人　是名修行者<br>
				樹下及巖穴　野屋與塚間<br>
				草窟及露地　修行者應住<br>
				塚間及餘處　三衣常隨身<br>
				若闕衣服時　來施者應受<br>
				乞食出遊行　前視一尋地<br>
				攝念而行乞　猶如蜂採花<br>
				閙眾所集處　眾雜比丘尼<br>
				活命與俗交　皆不應乞食<br>
				諸王及王子　大臣與長者<br>
				修行者乞食　皆不應親近<br>
				生家及死家　親友所愛家<br>
				僧尼和雜家　修行者不食<br>
				寺中烟不斷　常作種種食<br>
				及故為所造　修行者不食<br>
				行者觀世間　能相與所相<br>
				皆悉離生滅　亦離於有無
			</p>
		</section>
		<hr>
		<section>
			<h3>偈頌品第十之二</h3>
			<p>
				若諸修行者　不起於分別<br>
				不久得三昧　力通及自在<br>
				修行者不應　妄執從微塵<br>
				時勝性作者　緣生於世間<br>
				世從自分別　種種習氣生<br>
				修行者應觀　諸有如夢幻<br>
				恒常見遠離　誹謗及建立<br>
				身資及所住　不分別三有<br>
				不思想飲食　正念端身住<br>
				數數恭敬禮　諸佛及菩薩<br>
				善解經律中　真實理趣法<br>
				五法二無我　亦思惟自心<br>
				內證淨法性　諸地及佛地<br>
				行者修習此　處蓮花灌頂<br>
				沈輪諸趣中　厭離於諸有<br>
				往塚間靜處　修習諸觀行<br>
				有物無因生　妄謂離斷常<br>
				亦謂離有無　妄計為中道<br>
				妄計無因論　無因是斷見<br>
				不了外物故　壞滅於中道<br>
				恐墮於斷見　不捨所執法<br>
				以建立誹謗　妄說為中道<br>
				以覺了惟心　捨離於外法<br>
				亦離妄分別　此行契中道<br>
				惟心無有境　無境心不生<br>
				我及諸如來　說此為中道<br>
				若生若不生　自性無自性<br>
				有無等皆空　不應分別二<br>
				不能起分別　愚夫謂解脫<br>
				心無覺智生　豈能斷二執<br>
				以覺自心故　能斷二所執<br>
				了知故能斷　非不能分別<br>
				了知心所現　分別即不起<br>
				分別不起故　真如心轉依<br>
				若見所起法　離諸外道過<br>
				是智者所取　涅槃非滅壞<br>
				我及諸佛說　覺此即成佛<br>
				若更異分別　是則外道論<br>
				不生而現生　不滅而現滅<br>
				普於諸億剎　頓現如水月<br>
				一身為多身　然火及注雨<br>
				隨機心中現　是故說惟心<br>
				心亦是惟心　非心亦心起<br>
				種種諸色相　通達皆惟心<br>
				諸佛與聲聞　緣覺等形像<br>
				及餘種種色　皆說是惟心<br>
				從於無色界　乃至地獄中<br>
				普現為眾生　皆是惟心作<br>
				如幻諸三昧　及以意生身<br>
				十地與自在　皆由轉依得<br>
				愚夫為相縛　隨見聞覺知<br>
				自分別顛倒　戲論之所動<br>
				一切空無生　我實不涅槃<br>
				化佛於諸剎　演三乘一乘<br>
				佛有三十六　復各有十種<br>
				隨眾生心器　而現諸剎土<br>
				法佛於世間　猶如妄計性<br>
				雖見有種種　而實無所有<br>
				法佛是真佛　餘皆是化佛<br>
				隨眾生種子　見佛所現身<br>
				以迷惑諸相　而起於分別<br>
				分別不異真　相不即分別<br>
				自性及受用　化身復現化<br>
				佛德三十六　皆自性所成<br>
				由外熏習種　而生於分別<br>
				不取於真實　而取妄所執<br>
				迷惑依內心　及緣於外境<br>
				但由此二起　更無第三緣<br>
				迷惑依內外　而得生起已<br>
				六十二十八　故我說為心<br>
				知但有根境　則離於我執<br>
				悟心無境界　則離於法執<br>
				由依本識故　而有諸識生<br>
				由依內處故　有似外影現<br>
				無智恒分別　有為及無為<br>
				皆悉不可得　如夢星毛輪<br>
				如乾闥婆城　如幻如焰水<br>
				非有而見有　緣起法亦然<br>
				我依三種心　假說根境我<br>
				而彼心意識　自性無所有<br>
				心意及與識　無我有二種<br>
				五法與自性　是諸佛境界<br>
				習氣因為一　而成於三相<br>
				如以一彩色　畫壁見種種<br>
				五法二無我　自性心意識<br>
				於佛種性中　皆悉不可得<br>
				遠離心意識　亦離於五法<br>
				復離於自性　是為佛種性<br>
				若身語意業　不修白淨法<br>
				如來淨種性　則離於現行<br>
				神通力自在　三昧淨莊嚴<br>
				種種意生身　是佛淨種性<br>
				內自證無垢　遠離於因相<br>
				八地及佛地　如來性所成<br>
				遠行與善慧　法雲及佛地<br>
				皆是佛種性　餘悉二乘攝<br>
				如來心自在　而為諸愚夫<br>
				心相差別故　說於七種地<br>
				第七地不起　身語意過失<br>
				第八地所依　如夢渡河等<br>
				八地及五地　解了工巧明<br>
				諸佛子能作　諸有中之王<br>
				智者不分別　若生若不生<br>
				空及與不空　自性無自性<br>
				但惟是心量　而實不可得<br>
				為諸二乘說　此實此虛妄<br>
				非為諸佛子　故不應分別<br>
				有非有悉非　亦無剎那相<br>
				假實法亦無　惟心不可得<br>
				有法是俗諦　無性第一義<br>
				迷惑於無性　是則為世俗<br>
				一切法皆空　我為諸凡愚<br>
				隨俗假施設　而彼無真實<br>
				由言所起法　則有所行義<br>
				觀見言所生　皆悉不可得<br>
				如離壁無畫　離質亦無影<br>
				藏識若清淨　諸識浪不生<br>
				依法身有報　從報起化身<br>
				此為根本佛　餘皆化所現<br>
				不應妄分別　空及以不空<br>
				妄計於有無　言義不可得<br>
				凡愚妄分別　德實塵聚色<br>
				一一塵皆無　是故無境界<br>
				眾生見外相　皆由自心現<br>
				所見既非有　故無諸外境<br>
				如象溺深泥　不能復移動<br>
				聲聞住三昧　昏墊亦復然<br>
				若見諸世間　習氣以為因<br>
				離有無俱非　法無我解脫<br>
				自性名妄計　緣起是依他<br>
				真如是圓成　我經中常說<br>
				心意及與識　分別與表示<br>
				本識作三有　皆心之異名<br>
				壽及於煖識　阿賴耶命根<br>
				意及與意識　皆分別異名<br>
				心能持於身　意恒審思慮<br>
				意識諸識俱　了自心境界<br>
				若實有我體　異蘊及蘊中<br>
				於彼求我體　畢竟不可得<br>
				一一觀世間　皆是自心現<br>
				於煩惱隨眠　離苦得解脫<br>
				聲聞為盡智　緣覺寂靜智<br>
				如來之智慧　生起無窮盡<br>
				外實無有色　惟自心所現<br>
				愚夫不覺知　妄分別有為<br>
				不知外境界　種種皆自心<br>
				愚夫以因喻　四句而成立<br>
				智者悉了知　境界自心現<br>
				不以宗因喻　諸句而成立<br>
				分別所分別　是為妄計相<br>
				依止於妄計　而復起分別<br>
				展轉互相依　皆因一習氣<br>
				此二俱為客　非眾生心起<br>
				安住三界中　心心所分別<br>
				所起似境界　是妄計自性<br>
				影像與種子　合為十二處<br>
				所依所緣合　說有所作事<br>
				猶如鏡中像　瞖眼見毛輪<br>
				習氣覆亦然　凡夫起妄見<br>
				於自分別境　而起於分別<br>
				如外道分別　外境不可得<br>
				如愚不了繩　妄取以為蛇<br>
				不了自心現　妄分別外境<br>
				如是繩自體　一異性皆離<br>
				但自心倒惑　妄起繩分別<br>
				妄計分別時　而彼性非有<br>
				云何見非有　而起於分別<br>
				色性無所有　瓶衣等亦然<br>
				但由分別生　所見終無有<br>
				無始有為中　迷惑起分別<br>
				何法令迷惑　願佛為我說<br>
				諸法無自性　但惟心所現<br>
				不了於自心　是故生分別<br>
				如愚所分別　妄計實非有<br>
				異此之所有　而彼不能知<br>
				諸聖者所有　非愚所分別<br>
				若聖同於凡　聖應有虛妄<br>
				以聖治心淨　是故無迷惑<br>
				凡愚心不淨　故有妄分別<br>
				如母語嬰兒　汝勿須啼泣<br>
				空中有果來　種種任汝取<br>
				我為眾生說　種種妄計果<br>
				令彼愛樂已　法實離有無<br>
				諸法先非有　諸緣不和合<br>
				本不生而生　自性無所有<br>
				未生法不生　離緣無生處<br>
				現生法亦爾　離緣不可得<br>
				觀實緣起要　非有亦非無<br>
				非有無俱非　智者不分別<br>
				外道諸愚夫　妄說一異性<br>
				不了諸緣起　世間如幻夢<br>
				我無上大乘　超越於名言<br>
				其義甚明了　愚夫不覺知<br>
				聲聞及外道　所說皆慳悋<br>
				令義悉改變　皆由妄計起<br>
				諸相及自體　形狀及與名<br>
				攀緣此四種　而起諸分別<br>
				計梵自在作　一身與多身<br>
				及日月運行　彼非是我子<br>
				具足於聖見　通達如實法<br>
				善巧轉諸想　到於識彼岸<br>
				以此解脫印　永離於有無<br>
				及離於去來　是我法中子<br>
				若色識轉滅　諸業失壞者<br>
				是則無生死　亦無常無常<br>
				而彼轉滅時　色處雖捨離<br>
				業住阿賴耶　離有無過失<br>
				色識雖轉滅　而業不失壞<br>
				令於諸有中　色識復相續<br>
				若彼諸眾生　所起業失壞<br>
				是則無生死　亦無有涅槃<br>
				若業與色識　俱時而滅壞<br>
				生死中若生　色業應無別<br>
				色心與分別　非異非不異<br>
				愚夫謂滅壞　而實離有無<br>
				緣起與妄計　展轉無別相<br>
				如色與無常　展轉生亦爾<br>
				既離異非異　妄計不可知<br>
				如色無常性　云何說有無<br>
				善達於妄計　緣起則不生<br>
				由見於緣起　妄計則真如<br>
				若滅妄計性　是則壞法眼<br>
				便於我法中　建立及誹謗<br>
				如是色類人　當毀謗正法<br>
				彼皆以非法　滅壞我法眼<br>
				智者勿共語　比丘事亦棄<br>
				以滅壞妄計　建立誹謗故<br>
				若隨於分別　起於有無見<br>
				彼如幻毛輪　夢焰與乾城<br>
				彼非學佛法　不應與同住<br>
				以自墮二邊　亦壞他人故<br>
				若有修行者　觀於妄計性<br>
				寂靜離有無　攝取與同住<br>
				如世間有處　出金摩尼珠<br>
				彼雖無造作　而眾生受用<br>
				業性亦如是　遠離種種性<br>
				所見業非有　非不生諸趣<br>
				如聖所了知　法皆無所有<br>
				愚夫所分別　妄計法非無<br>
				若愚所分別　彼法非有者<br>
				既無一切法　眾生無雜染<br>
				以有雜染法　無明愛所繫<br>
				能起生死身　諸根悉具足<br>
				若謂愚分別　此法皆無者<br>
				則無諸根生　彼非正修行<br>
				若無有此法　而為生死因<br>
				愚夫不待修　自然而解脫<br>
				若無有彼法　凡聖云何別<br>
				亦則無聖人　修行三解脫<br>
				諸蘊及人法　自共相無相<br>
				諸緣及諸根　我為聲聞說<br>
				惟心及非因　諸地與自在<br>
				內證淨真如　我為佛子說<br>
				未來世當有　身著於袈裟<br>
				妄說於有無　毀壞我正法<br>
				緣起法無性　是諸聖所行<br>
				妄計性無物　計度者分別<br>
				未來有愚癡　揭那諸外道<br>
				說於無因論　惡見壞世間<br>
				妄說諸世間　從於微塵生<br>
				而彼塵無因　九種實物常<br>
				從實而成實　從德能生德<br>
				真法性異此　毀謗說言無<br>
				若本無而生　世間則有始<br>
				生死無前際　是我之所說<br>
				三界一切物　本無而生者<br>
				駝驢狗生角　亦應無有疑<br>
				眼色識本無　而今有生者<br>
				衣冠及席等　應從泥團生<br>
				如疊中無席　蒲中亦無席<br>
				何不諸緣中　一一皆生席<br>
				彼命者與身　若本無而生<br>
				我先已說彼　皆是外道論<br>
				我先所說宗　為遮於彼意<br>
				既遮於彼已　然後說自宗<br>
				恐諸弟子眾　迷著有無宗<br>
				是故我為其　先說外道論<br>
				迦毘羅惡慧　為諸弟子說<br>
				勝性生世間　求那所轉變<br>
				諸緣無有故　非已生現生<br>
				諸緣既非緣　非生非不生<br>
				我宗離有無　亦離諸因緣<br>
				生滅及所相　一切皆遠離<br>
				世間如幻夢　因緣皆無性<br>
				常作如是觀　分別永不起<br>
				若能觀諸有　如焰及毛輪<br>
				亦如尋香城　常離於有無<br>
				因緣俱捨離　令心悉清淨<br>
				若言無外境　而惟有心者<br>
				無境則無心　云何成唯識<br>
				以有所緣境　眾生心得起<br>
				無因心不生　云何成惟識<br>
				真如及惟識　是眾聖所行<br>
				此有言非有　彼非解我法<br>
				由能取所取　而心得生起<br>
				世間心如是　故非是唯心<br>
				身資土影像　如夢從心生<br>
				心雖成二分　而心無二相<br>
				如刀不自割　如指不自觸<br>
				而心不自見　其事亦如是<br>
				無有影像處　則無依他起<br>
				妄計性亦無　五法二心盡<br>
				能生及所生　皆是自心相<br>
				密意說能生　而實無自性<br>
				種種境形狀　若由妄計生<br>
				虛空與兔角　亦應成境相<br>
				以境從心起　此境非妄計<br>
				然彼妄計境　離心不可得<br>
				無始生死中　境界悉非有<br>
				心無有起處　云何成影像<br>
				若無物有生　兔角亦應生<br>
				不可無物生　而起於分別<br>
				如境現非有　彼則先亦無<br>
				云何無境中　而心緣境起<br>
				真如空實際　涅槃及法界<br>
				一切法不生　是第一義性<br>
				愚夫墮有無　分別諸因緣<br>
				不能知諸有　無生無作者<br>
				無始心所因　惟心無所見<br>
				既無無始境　心從何所生<br>
				無物而得生　如貧應是富<br>
				無境而生心　願佛為我說<br>
				一切若無因　無心亦無境<br>
				心既無所生　離三有所作<br>
				因瓶衣角等　而說兔角無<br>
				是故不應言　無彼相因法<br>
				無因有故無　是無不成無<br>
				有待無亦爾　展轉相因起<br>
				若依止少法　而有少法起<br>
				是則前所依　無因而自有<br>
				若彼別有依　彼依復有依<br>
				如是則無窮　亦無有少法<br>
				如依木葉等　現種種幻相<br>
				眾生亦如是　依事種種現<br>
				依於幻師力　令愚見幻相<br>
				而於木葉等　實無幻可得<br>
				若依止於事　此法則便壞<br>
				所見既無二　何有少分別<br>
				分別無妄計　分別亦無有<br>
				以分別無故　無生死涅槃<br>
				由無所分別　分別則不起<br>
				云何心不起　而得有惟心<br>
				意差別無量　皆無真實法<br>
				無實無解脫　亦無諸世間<br>
				如愚所分別　外所見皆無<br>
				習氣擾濁心　似影像而現<br>
				有無等諸法　一切皆不生<br>
				但惟自心現　遠離於分別<br>
				說諸法從緣　為愚非智者<br>
				心自性解脫　淨心聖所住<br>
				數勝及露形　梵志與自在<br>
				皆墮於無見　遠離寂靜義<br>
				無生無自性　離垢空如幻<br>
				諸佛及今佛　為誰如是說<br>
				淨心修行者　離諸見計度<br>
				諸佛為彼說　我亦如是說<br>
				若一切皆心　世間何處住<br>
				何因見大地　眾生有去來<br>
				如鳥遊虛空　隨分別而去<br>
				無依亦無住　如履地而行<br>
				眾生亦如是　隨於妄分別<br>
				遊履於自心　如鳥在虛空<br>
				身資國土影　佛說惟心起<br>
				願說影惟心　何因云何起<br>
				身資國土影　皆由習氣轉<br>
				亦因不如理　分別之所生<br>
				外境是妄計　心緣彼境生<br>
				了境是惟心　分別則不起<br>
				若見妄計性　名義不和合<br>
				遠離覺所覺　解脫諸有為<br>
				名義皆捨離　此是諸佛法<br>
				若離此求悟　彼無覺自他<br>
				若能見世間　離能覺所覺<br>
				是時則不起　名所名分別<br>
				由見自心故　妄作名字滅<br>
				不見於自心　則起彼分別<br>
				四蘊無色相　彼數不可得<br>
				大種性各異　云何共生色<br>
				由離諸相故　能所造非有<br>
				異色別有相　諸蘊何不生<br>
				若見於無相　蘊處皆捨離<br>
				是時心亦離　見法無我故<br>
				由根境差別　生於八種識<br>
				於彼無相中　是三相皆離<br>
				意緣阿賴耶　起我我所執<br>
				及識二執取　了知皆遠離<br>
				觀見離一異　是則無所動<br>
				離於我我所　二種妄分別<br>
				無生無增長　亦不為識因<br>
				既離能所作　滅已不復生<br>
				世間無能作　及離能所相<br>
				妄計及惟心　云何願為說<br>
				自心現種種　分別諸形相<br>
				不了心所現　妄取謂心外<br>
				由無智覺故　而起於無見<br>
				云何於有性　而心不生著<br>
				分別非有無　故於有不生<br>
				了所見惟心　分別則不起<br>
				分別不起故　轉依無所著<br>
				則遮於四宗　謂法有因等<br>
				此但異名別　所立皆不成<br>
				應知能作因　亦復不成立<br>
				為遮於能作　說因緣和合<br>
				為遮於常過　說緣是無常<br>
				愚夫謂無常　而實不生滅<br>
				不見滅壞法　而能有所作<br>
				何有無常法　而能有所生<br>
				天人阿修羅　鬼畜閻羅等<br>
				眾生在中生　我說為六道<br>
				由業上中下　於中而受生<br>
				守護諸善法　而得勝解脫<br>
				佛為諸比丘　說於所受生<br>
				念念皆生滅　請為我宣說<br>
				色色不暫停　心心亦生滅<br>
				我為弟子說　受生念遷謝<br>
				色色中分別　生滅亦復然<br>
				分別是眾生　離分別非有<br>
				我為此緣故　說於念念生<br>
				若離取著色　不生亦不滅<br>
				緣生非緣生　無明真如等<br>
				二法故有起　無二即真如<br>
				若彼緣非緣　生法有差別<br>
				常等與諸緣　有能作所作<br>
				是則大牟尼　及諸佛所說<br>
				有能作所作　與外道無異<br>
				我為弟子說　身是苦世間<br>
				亦是世間集　滅道皆悉具<br>
				凡夫妄分別　取三自性故<br>
				見有能所取　世及出世法<br>
				我先觀待故　說取於自性<br>
				今為遮諸見　不應妄分別<br>
				求過為非法　亦令心不定<br>
				皆由二取起　無二即真如<br>
				若無明愛業　而生於識等<br>
				邪念復有因　是則無窮過<br>
				無智說諸法　有四種滅壞<br>
				妄起二分別　法實離有無<br>
				遠離於四句　亦離於二見<br>
				分別所起二　了已不復生<br>
				不生中知生　生中知不生<br>
				彼法同等故　不應起分別<br>
				願佛為我說　遮二見之理<br>
				令我及餘眾　恒不墮有無<br>
				不雜諸外道　亦離於二乘<br>
				諸佛證所行　佛子不退處<br>
				解脫因非因　同一無生相<br>
				迷故執異名　智者應常離<br>
				法從分別生　如毛輪幻焰<br>
				外道妄分別　世從自性生<br>
				無生及真如　性空與真際<br>
				此等異名說　不應執為無<br>
				如手有多名　帝釋名亦爾<br>
				諸法亦如是　不應執為無<br>
				色與空無異　無生亦復然<br>
				不應執為異　成諸見過失<br>
				以總別分別　及遍分別故<br>
				執著諸事相　長短方圓等<br>
				總分別是心　遍分別為意<br>
				別分別是識　皆離能所相<br>
				我法中起見　及外道無生<br>
				皆是妄分別　過失等無異<br>
				若有能解了　我所說無生<br>
				及無生所為　是人解我法<br>
				為破於諸見　無生無住處<br>
				令知此二義　故我說無生<br>
				佛說無生法　若是有是無<br>
				則同諸外道　無因不生論<br>
				我說惟心量　遠離於有無<br>
				若生若不生　是見應皆離<br>
				無因論不生　生則著作者<br>
				作則雜諸見　無則自然生<br>
				佛說諸方便　正見大願等<br>
				一切法若無　道場何所成<br>
				離能取所取　非生亦非滅<br>
				所見法非法　皆從自心起<br>
				牟尼之所說　前後自相違<br>
				云何說諸法　而復言不生<br>
				眾生不能知　願佛為我說<br>
				得離外道過　及彼顛倒因<br>
				惟願勝說者　說生及與滅<br>
				皆離於有無　而不壞因果<br>
				世間墮二邊　諸見所迷惑<br>
				惟願青蓮眼　說諸地次第<br>
				取生不生等　不了寂滅因<br>
				道場無所得　我亦無所說<br>
				剎那法皆空　無生無自性<br>
				諸佛已淨二　有二即成過<br>
				惡見之所覆　分別非如來<br>
				妄計於生滅　願為我等說<br>
				積集於戲論　和合之所生<br>
				隨其類現前　色境皆具足<br>
				見於外色已　而起於分別<br>
				若能了知此　則見真實義<br>
				若離於大種　諸物皆不成<br>
				大種既惟心　當知無所生<br>
				此心亦不生　則順聖種性<br>
				勿分別分別　無分別是智<br>
				分別於分別　是二非涅槃<br>
				若立無生宗　則壞於幻法<br>
				亦無因起幻　損減於自宗<br>
				猶如鏡中像　雖離一異性<br>
				所見非是無　生相亦如是<br>
				如乾城幻等　悉待因緣有<br>
				諸法亦如是　是生非不生<br>
				分別於人法　而起二種我<br>
				此但世俗說　愚夫不覺知<br>
				由願與緣集　自力及最勝<br>
				聲聞法第五　而有羅漢等<br>
				時隔及滅壞　勝義與遞遷<br>
				是四種無常　愚分別非智<br>
				愚夫墮二邊　德塵自性作<br>
				以取有無宗　不知解脫因<br>
				大種互相違　安能起於色<br>
				但是大種性　無大所造色<br>
				火乃燒於色　水復為爛壞<br>
				風能令散滅　云何色得生<br>
				色蘊及識蘊　惟此二非五<br>
				餘但是異名　我說彼如怨<br>
				心心所差別　而起於現法<br>
				分析於諸色　惟心無所造<br>
				青白等相待　作所作亦然<br>
				所生及性空　冷熱相所相<br>
				有無等一切　妄計不成立<br>
				心意及餘六　諸識共相應<br>
				皆因藏識生　非一亦非異<br>
				數勝及露形　計自在能生<br>
				皆墮有無宗　遠離寂靜義<br>
				大種生形相　非生於大種<br>
				外道說大種　生大種及色<br>
				於無生法外　外道計作者<br>
				依止有無宗　愚夫不覺知<br>
				清淨真實相　而與大智俱<br>
				但共心相應　非意等和合<br>
				若業皆生色　則違諸蘊因<br>
				眾生應無取　無有住無色<br>
				說色為無者　眾生亦應無<br>
				無色論是斷　諸識不應生<br>
				識依四種住　無色云何成<br>
				內外既不成　識亦不應起<br>
				眾生識若無　自然得解脫<br>
				必是外道論　妄計者不知<br>
				或有隨樂執　中有中諸蘊<br>
				如生於無色　無色云何有<br>
				無色中之色　彼非是可見<br>
				無色則違宗　非乘及乘者<br>
				識從習氣生　與諸根和合<br>
				八種於剎那　取皆不可得<br>
				若諸色不起　諸根則非根<br>
				是故世尊說　根色剎膩迦<br>
				云何不了色　而得有識生<br>
				云何識不生　而得受生死<br>
				諸根及根境　聖者了其義<br>
				愚癡無智者　妄執取其名<br>
				不應執第六　有取及無取<br>
				為離諸過失　聖者無定說<br>
				諸外道無智　怖畏於斷常<br>
				計有為無為　與我無差別<br>
				或計與心一　或與意等異<br>
				一性有可取　異性有亦然<br>
				若取是決了　名為心心所<br>
				此取何不能　決了於一性<br>
				有取及作業　可得而受生<br>
				猶如火所成　理趣似非似<br>
				如火頓燒時　然可然皆具<br>
				妄取我亦然　云何無所取<br>
				若生若不生　心性常清淨<br>
				外道所立我　何不以為喻<br>
				迷惑識稠林　妄計離真法<br>
				樂於我論故　馳求於彼此<br>
				內證智所行　清淨真我相<br>
				此即如來藏　非外道所知<br>
				分別於諸蘊　能取及所取<br>
				若能了此相　則生真實智<br>
				是諸外道等　於賴耶藏處<br>
				計意與我俱　此非佛所說<br>
				若能辯了此　解脫見真諦<br>
				見修諸煩惱　斷除悉清淨<br>
				本性清淨心　眾生所迷取<br>
				無垢如來藏　遠離邊無邊<br>
				本識在蘊中　如金銀在鑛<br>
				陶冶鍊治已　金銀皆顯現<br>
				佛非人非蘊　但是無漏智<br>
				了知常寂靜　是我之所歸<br>
				本性清淨心　隨煩惱意等<br>
				及與我相應　願佛為解說<br>
				自性清淨心　意等以為他<br>
				彼所積集業　雜染故為二<br>
				意等我煩惱　染污於淨心<br>
				猶如彼淨衣　而有諸垢染<br>
				如衣得離垢　亦如金出鑛<br>
				衣金俱不壞　心離過亦然<br>
				無智者推求　箜篌蠡鼓等<br>
				而覓妙音聲　蘊中我亦爾<br>
				猶如伏藏寶　亦如地下水<br>
				雖有不可見　蘊真我亦然<br>
				心心所功能　聚集蘊相應<br>
				無智不能取　蘊中我亦爾<br>
				如女懷胎藏　雖有不可見<br>
				蘊中真實我　無智不能知<br>
				如藥中勝力　亦如木中火<br>
				蘊中真實我　無智不能知<br>
				諸法中空性　及以無常性<br>
				蘊中真實我　無智不能知<br>
				諸地自在通　灌頂勝三昧<br>
				若無此真我　是等悉皆無<br>
				有人破壞言　若有應示我<br>
				智者應答言　汝分別示我<br>
				說無真我者　謗法著有無<br>
				比丘應羯磨　擯棄不共語<br>
				說真我熾然　猶如劫火起<br>
				燒無我稠林　離諸外道過<br>
				如蘇酪石蜜　及以麻油等<br>
				彼皆悉有味　未甞者不知<br>
				於諸蘊身中　五種推求我<br>
				愚者不能了　智見即解脫<br>
				明智所立喻　猶未顯於心<br>
				其中所集義　豈能使明了<br>
				諸法別異相　不了惟一心<br>
				計度者妄執　無因及無起<br>
				定者觀於心　心不見於心<br>
				見從所見生　所見何因起<br>
				我姓迦旃延　淨居天中出<br>
				為眾生說法　令入涅槃城<br>
				緣於本住法　我及諸如來<br>
				於三千經中　廣說涅槃法<br>
				欲界及無色　不於彼成佛<br>
				色界究竟天　離欲得菩提<br>
				境界非縛因　因縛於境界<br>
				修行利智劍　割斷彼煩惱<br>
				無我云何有　幻等法有無<br>
				愚應顯真如　云何無真我<br>
				已作未作法　皆非因所起<br>
				一切悉無生　愚夫不能了<br>
				能作者不生　所作及諸緣<br>
				此二皆無生　云何計能作<br>
				妄計者說有　先後一時因<br>
				顯瓶弟子等　說諸物生起<br>
				佛非是有為　所具諸相好<br>
				是輪王功德　非此名如來<br>
				佛以智為相　遠離於諸見<br>
				自內證所行　一切過皆斷<br>
				聾盲瘖瘂等　老小及懷怨<br>
				是等尤重者　皆無梵行分<br>
				隨好隱為天　相隱為輪王<br>
				此二著放逸　惟顯者出家<br>
				我釋迦滅後　當有毘耶娑<br>
				迦那梨沙婆　劫比羅等出<br>
				我滅百年後　毘耶娑所說<br>
				婆羅多等論　次有半擇娑<br>
				憍拉婆囉摩　次有冐狸王<br>
				難陀及毱多　次篾利車王<br>
				於後刀兵起　次有極惡時<br>
				彼時諸世間　不修行正法<br>
				如是等過後　世間如輪轉<br>
				日火共和合　焚燒於欲界<br>
				復立於諸天　世間還成就<br>
				諸王及四姓　諸仙垂法化<br>
				韋陀祠施等　當有此法興<br>
				談論戲笑法　長行與解釋<br>
				我聞如是等　迷惑於世間<br>
				所受種種衣　若有正色者<br>
				青泥牛糞等　染之令壞色<br>
				所服一切衣　令離外道相<br>
				現於修行者　諸佛之憧相<br>
				亦繫於腰絛　漉水而飲用<br>
				次第而乞食　不至於非處<br>
				生於勝妙天　及生於人中<br>
				寶相具足者　生天及人王<br>
				王有四天下　法教久臨御<br>
				上昇於天宮　由貪皆退失<br>
				純善及三時　二時并極惡<br>
				餘佛出善時　釋迦出惡世<br>
				於我涅槃後　釋種悉達多<br>
				毘紐大自在　外道等俱出<br>
				如是我聞等　釋師子所說<br>
				談古及笑語　毘夜娑仙說<br>
				於我涅槃後　毘紐大自在<br>
				彼說如是言　我能作世間<br>
				我名離塵佛　姓迦多衍那<br>
				父名世間主　母號為具財<br>
				我生瞻婆國　我之先祖父<br>
				從於月種生　故號為月藏<br>
				出家修苦行　演說千法門<br>
				與大慧授記　然後當滅度<br>
				大慧付達摩　次付彌佉梨<br>
				彌佉梨惡時　劫盡法當滅<br>
				迦葉拘留孫　拘那含牟尼<br>
				及我離塵垢　皆出純善時<br>
				純善漸減時　有導師名慧<br>
				成就大勇猛　覺悟於五法<br>
				非二時三時　亦非極惡時<br>
				於彼純善時　現成等正覺<br>
				衣雖不割縷　雜碎而補成<br>
				如孔雀尾目　無有人侵奪<br>
				或二指三指　間錯而補成<br>
				異此之所作　愚夫生貪著<br>
				惟畜於三衣　恒滅貪欲火<br>
				沐以智慧水　日夜三時修<br>
				如放箭勢極　一墜還放一<br>
				亦如抨酪木　善不善亦然<br>
				若一能生多　則有別異相<br>
				施者應如田　受者應如風<br>
				若一能生多　一切無因有<br>
				所作因滅壞　是妄計所立<br>
				若妄計所立　如燈及種子<br>
				一能生多者　但相似非多<br>
				胡麻不生豆　稻非穬麥因<br>
				小豆非穀種　云何一生多<br>
				名手作聲論　廣主造王論<br>
				順世論妄說　當生梵藏中<br>
				迦多延造經　樹皮仙說祀<br>
				鵂鶹出天文　惡世時當有<br>
				世間諸眾生　福力感於王<br>
				如法御一切　守護於國土<br>
				青蟻及赤豆　側僻與馬行<br>
				此等大福仙　未來世當出<br>
				釋子悉達多　步多五髻者<br>
				口力及聰慧　亦於未來出<br>
				我在於林野　梵王來惠我<br>
				鹿皮三岐杖　膊絛及軍持<br>
				此大修行者　當成離垢尊<br>
				說於真解脫　牟尼之幢相<br>
				梵王與梵眾　諸天及天眾<br>
				施我鹿皮衣　還歸自在宮<br>
				我在林樹間　帝釋四天王<br>
				施我妙衣服　及以乞食鉢<br>
				若立不生論　是因生復生<br>
				如是立無生　惟是虛言說<br>
				無始所積集　無明為心因<br>
				生滅而相續　妄計所分別<br>
				僧佉論有二　勝性及變異<br>
				勝中有所作　所作應自成<br>
				勝性與物俱　求那說差別<br>
				作所作種種　變異不可得<br>
				如水銀清淨　塵垢不能染<br>
				藏識淨亦然　眾生所依止<br>
				如興渠葱氣　鹽味及胎藏<br>
				種子亦如是　云何而不生<br>
				一性及異性　俱不俱亦然<br>
				非所取之有　非無非有為<br>
				馬中牛性離　蘊中我亦然<br>
				所說為無為　悉皆無自性<br>
				理教等求我　是妄垢惡見<br>
				不了故說有　惟妄取無餘<br>
				諸蘊中之我　一異皆不成<br>
				彼過失顯然　妄計者不覺<br>
				如水鏡及眼　現於種種影<br>
				遠離一異性　蘊中我亦然<br>
				行者修於定　見諦及以道<br>
				勤修此三種　解脫諸惡見<br>
				猶如孔隙中　見電光速滅<br>
				法遷變亦然　不應起分別<br>
				愚夫心迷惑　取涅槃有無<br>
				若得聖見者　如實而能了<br>
				應知變異法　遠離於生滅<br>
				亦離於有無　及以能所相<br>
				應知變異法　遠離外道論<br>
				亦離於名相　內我見亦滅<br>
				諸天樂觸身　地獄苦逼體<br>
				若無彼中有　諸識不得生<br>
				應知諸趣中　眾生種種身<br>
				胎卵濕生等　皆隨中有生<br>
				離聖教正理　欲滅惑反增<br>
				是外道狂言　智者不應說<br>
				先應決了我　及分別諸取<br>
				以如石女兒　無決了分別<br>
				我離於肉眼　以天眼慧眼<br>
				見諸眾生身　離諸行諸蘊<br>
				觀見諸行中　有好色惡色<br>
				解脫非解脫　有住天中者<br>
				諸趣所受身　惟我能了達<br>
				超過世所知　非計度境界<br>
				無我而生心　此心云何生<br>
				豈不說心生　如河燈種子<br>
				若無無明等　心識則不生<br>
				離無明無識　云何生相續<br>
				妄計者所說　三世及非世<br>
				第五不可說　諸佛之所知<br>
				諸行取所住　彼亦為智因<br>
				不應說智慧　而名為諸行<br>
				有此因緣故　則有此法生<br>
				無別有作者　是我之所說<br>
				風不能生火　而令火熾然<br>
				亦由風故滅　云何喻於我<br>
				所說為無為　皆離於諸取<br>
				云何愚分別　以火成立我<br>
				諸緣展轉力　是故能生火<br>
				若分別如火　是我從誰生<br>
				意等為因故　諸蘊處積集<br>
				無我之商主　常與心俱起<br>
				此二常如日　遠離能所作<br>
				非火能成立　妄計者不知<br>
				眾生心涅槃　本性常清淨<br>
				無始過習染　無異如虛空<br>
				象臥等外道　諸見所雜染<br>
				意識之所覆　計火等為淨<br>
				若得如實見　便能斷煩惱<br>
				捨邪喻稠林　到聖所行處<br>
				智所知差別　各異而分別<br>
				無智者不知　說所不應說<br>
				如愚執異材　作栴檀沈水<br>
				妄計與真智　當知亦復然<br>
				食訖持鉢歸　洗濯令清淨<br>
				澡漱口餘味　應當如是修<br>
				若於此法門　如理正思惟<br>
				淨信離分別　成就最勝定<br>
				離著處於義　成金光法燈<br>
				分別於有無　及諸惡見網<br>
				三毒等皆離　得佛手灌頂<br>
				外道執能作　迷方及無因<br>
				於緣起驚怖　斷滅無聖性<br>
				變起諸果報　謂諸識及意<br>
				意從賴耶生　識依末那起<br>
				賴耶起諸心　如海起波浪<br>
				習氣以為因　隨緣而生起<br>
				剎那相鈎鎖　取自心境界<br>
				種種諸形相　意根等識生<br>
				由無始惡習　似外境而生<br>
				所見惟自心　非外道所了<br>
				因彼而緣彼　而生於餘識<br>
				是故起諸見　流轉於生死<br>
				諸法如幻夢　水月焰乾城<br>
				當知一切法　惟是自分別<br>
				正智依真如　而起諸三昧<br>
				如幻首楞嚴　如是等差別<br>
				得入於諸地　自在及神通<br>
				成就如幻智　諸佛灌其頂<br>
				見世間虛妄　是時心轉依<br>
				獲得歡喜地　諸地及佛地<br>
				既得轉依已　如眾色摩尼<br>
				利益諸眾生　應現如水月<br>
				捨離有無見　及以俱不俱<br>
				過於二乘行　亦超第七地<br>
				自內現證法　地地而修治<br>
				遠離諸外道　應說是大乘<br>
				說解脫法門　如兔角摩尼<br>
				捨離於分別　離死及遷滅<br>
				教由理故成　理由教故顯<br>
				當依此教理　勿更餘分別
			</p>
		</section>
	</section>
</article>