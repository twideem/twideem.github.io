<!DOCTYPE html>
<meta charset='UTF-8'>
<title>/</title>
<link href='../../styles/layout.css' rel='stylesheet'>
<style>
	section *{font-family:標楷體;font-size:22px;line-height:140%}
	article,hr,section hr{background-color:#deb887;border-color:#100c08}
	b,footer p,ins{color:#e34234;font-family:Monospace}
	body,nav,nav a:active,nav a:link,nav a:visited,span{background-color:#d2b48c;color:#100c08}
	nav a:hover{color:#e34234}
</style>
<script src='../../scripts/core.js'></script>
<article>
	<header>
		<h1>維摩詰所說經</h1>
	</header>
	<hr>
	<section>
		<h2>姚秦三藏鳩摩羅什譯</h2>
		<hr>
		<section>
			<h3>佛國品第一</h3>
			<p>
				如是我聞<br>
				<br>
				一時佛在毘耶離菴羅樹園<b>ｏ</b>與大比丘眾八千人俱<b>ｏ</b>菩薩三萬二千<b>ｏ</b>眾所知識<b>ｏ</b>大智本行<b>ｏ</b>皆悉成就<b>ｏ</b>諸佛威神之所建立<b>ｏ</b>為護法城<b>ｏ</b>受持正法<b>ｏ</b>能師子吼<b>ｏ</b>名聞十方<b>ｏ</b>眾人不請<b>ｏ</b>友而安之<b>ｏ</b>紹隆三寶<b>ｏ</b>能使不絕<b>ｏ</b>降伏魔怨<b>ｏ</b>制諸外道<b>ｏ</b>悉已清淨<b>ｏ</b>永離蓋纏<b>ｏ</b>心常安住<b>ｏ</b>無礙解脫<b>ｏ</b>念<b>ｏ</b>定<b>ｏ</b>總持<b>ｏ</b>辯才不斷<b>ｏ</b>布施<b>ｏ</b>持戒<b>ｏ</b>忍辱<b>ｏ</b>精進<b>ｏ</b>禪定<b>ｏ</b>智慧及方便力<b>ｏ</b>無不具足<b>ｏ</b>逮無所得不起法忍<b>ｏ</b>已能隨順轉不退輪<b>ｏ</b>善解法相<b>ｏ</b>知眾生根<b>ｏ</b>蓋諸大眾得無所畏<b>ｏ</b>功德智慧<b>ｏ</b>以修其心<b>ｏ</b>相好嚴身<b>ｏ</b>色像第一<b>ｏ</b>捨諸世間所有飾好<b>ｏ</b>名稱高遠<b>ｏ</b>踰於須彌<b>ｏ</b>深信堅固<b>ｏ</b>猶若金剛<b>ｏ</b>法寶普照<b>ｏ</b>而雨甘露<b>ｏ</b>於眾言音<b>ｏ</b>微妙第一<b>ｏ</b>深入緣起<b>ｏ</b>斷諸邪見<b>ｏ</b>有無二邊<b>ｏ</b>無復餘習<b>ｏ</b>演法無畏<b>ｏ</b>猶師子吼<b>ｏ</b>其所講說<b>ｏ</b>乃如雷震<b>ｏ</b>無有量<b>ｏ</b>已過量<b>ｏ</b>集眾法寶<b>ｏ</b>如海導師<b>ｏ</b>了達諸法深妙之義<b>ｏ</b>善知眾生往來所趣及心所行<b>ｏ</b>近無等等佛自在慧<b>ｏ</b>十力<b>ｏ</b>無畏<b>ｏ</b>十八不共<b>ｏ</b>關閉一切諸惡趣門<b>ｏ</b>而生五道以現其身<b>ｏ</b>為大醫王<b>ｏ</b>善療眾病<b>ｏ</b>應病與藥<b>ｏ</b>令得服行<b>ｏ</b>無量功德皆成就<b>ｏ</b>無量佛土皆嚴淨<b>ｏ</b>其見聞者<b>ｏ</b>無不蒙益<b>ｏ</b>諸有所作<b>ｏ</b>亦不唐捐<b>ｏ</b>如是一切功德<b>ｏ</b>皆悉具足<br>
				<br>
				其名曰<b>ｏ</b>等觀菩薩<b>ｏ</b>不等觀菩薩<b>ｏ</b>等不等觀菩薩<b>ｏ</b>定自在王菩薩<b>ｏ</b>法自在王菩薩<b>ｏ</b>法相菩薩<b>ｏ</b>光相菩薩<b>ｏ</b>光嚴菩薩<b>ｏ</b>大嚴菩薩<b>ｏ</b>寶積菩薩<b>ｏ</b>辯積菩薩<b>ｏ</b>寶手菩薩<b>ｏ</b>寶印手菩薩<b>ｏ</b>常舉手菩薩<b>ｏ</b>常下手菩薩<b>ｏ</b>常慘菩薩<b>ｏ</b>喜根菩薩<b>ｏ</b>喜王菩薩<b>ｏ</b>辯音菩薩<b>ｏ</b>虛空藏菩薩<b>ｏ</b>執寶炬菩薩<b>ｏ</b>寶勇菩薩<b>ｏ</b>寶見菩薩<b>ｏ</b>帝網菩薩<b>ｏ</b>明網菩薩<b>ｏ</b>無緣觀菩薩<b>ｏ</b>慧積菩薩<b>ｏ</b>寶勝菩薩<b>ｏ</b>天王菩薩<b>ｏ</b>壞魔菩薩<b>ｏ</b>電德菩薩<b>ｏ</b>自在王菩薩<b>ｏ</b>功德相嚴菩薩<b>ｏ</b>師子吼菩薩<b>ｏ</b>雷音菩薩<b>ｏ</b>山相擊音菩薩<b>ｏ</b>香象菩薩<b>ｏ</b>白香象菩薩<b>ｏ</b>常精進菩薩<b>ｏ</b>不休息菩薩<b>ｏ</b>妙生菩薩<b>ｏ</b>華嚴菩薩<b>ｏ</b>觀世音菩薩<b>ｏ</b>得大勢菩薩<b>ｏ</b>梵網菩薩<b>ｏ</b>寶杖菩薩<b>ｏ</b>無勝菩薩<b>ｏ</b>嚴土菩薩<b>ｏ</b>金髻菩薩<b>ｏ</b>珠髻菩薩<b>ｏ</b>彌勒菩薩<b>ｏ</b>文殊師利法王子菩薩<b>ｏ</b>如是等三萬二千人<br>
				<br>
				復有萬梵天王尸棄等<b>ｏ</b>從餘四天下<b>ｏ</b>來詣佛所<b>ｏ</b>而聽法<b>ｏ</b>復有萬二千天帝<b>ｏ</b>亦從餘四天下<b>ｏ</b>來在會坐<b>ｏ</b>并餘大威力諸天<b>ｏ</b>龍神<b>ｏ</b>夜叉<b>ｏ</b>乾闥婆<b>ｏ</b>阿脩羅<b>ｏ</b>迦樓羅<b>ｏ</b>緊那羅<b>ｏ</b>摩睺羅伽等<b>ｏ</b>悉來會坐<b>ｏ</b>諸比丘<b>ｏ</b>比丘尼<b>ｏ</b>優婆塞<b>ｏ</b>優婆夷<b>ｏ</b>俱來會坐<b>ｏ</b>彼時佛與無量百千之眾<b>ｏ</b>恭敬圍繞<b>ｏ</b>而為說法<b>ｏ</b>譬如須彌山王顯于大海<b>ｏ</b>安處眾寶師子之座<b>ｏ</b>蔽於一切諸來大眾<br>
				<br>
				爾時毘耶離城有長者子<b>ｏ</b>名曰寶積<b>ｏ</b>與五百長者子<b>ｏ</b>俱持七寶蓋<b>ｏ</b>來詣佛所<b>ｏ</b>頭面禮足<b>ｏ</b>各以其蓋共供養佛<b>ｏ</b>佛之威神<b>ｏ</b>令諸寶蓋合成一蓋<b>ｏ</b>遍覆三千大千世界<b>ｏ</b>而此世界廣長之相<b>ｏ</b>悉於中現<b>ｏ</b>又此三千大千世界諸須彌山<b>ｏ</b>雪山<b>ｏ</b>目真隣陀山<b>ｏ</b>摩訶目真隣陀山<b>ｏ</b>香山<b>ｏ</b>寶山<b>ｏ</b>金山<b>ｏ</b>黑山<b>ｏ</b>鐵圍山<b>ｏ</b>大鐵圍山<b>ｏ</b>大海江河<b>ｏ</b>川流泉源<b>ｏ</b>及日月星辰<b>ｏ</b>天宮<b>ｏ</b>龍宮<b>ｏ</b>諸尊神宮<b>ｏ</b>悉現於寶蓋中<b>ｏ</b>又十方諸佛<b>ｏ</b>諸佛說法<b>ｏ</b>亦現於寶蓋中<b>ｏ</b>爾時一切大眾<b>ｏ</b>覩佛神力<b>ｏ</b>歎未曾有<b>ｏ</b>合掌禮佛<b>ｏ</b>瞻仰尊顏<b>ｏ</b>目不暫捨<b>ｏ</b>於是長者子寶積即於佛前<b>ｏ</b>以偈頌曰<br>
				<br>
				目淨脩廣如青蓮　心淨已度諸禪定<br>
				久積淨業稱無量　導眾以寂故稽首<br>
				既見大聖以神變　普現十方無量土<br>
				其中諸佛演說法　於是一切悉見聞<br>
				法王法力超群生　常以法財施一切<br>
				能善分別諸法相　於第一義而不動<br>
				已於諸法得自在　是故稽首此法王<br>
				說法不有亦不無　以因緣故諸法生<br>
				無我無造無受者　善惡之業亦不亡<br>
				始在佛樹力降魔　得甘露滅覺道成<br>
				已無心意無受行　而悉摧伏諸外道<br>
				三轉法輪於大千　其輪本來常清淨<br>
				天人得道此為證　三寶於是現世間<br>
				以斯妙法濟群生　一受不退常寂然<br>
				度老病死大醫王　當禮法海德無邊<br>
				毀譽不動如須彌　於善不善等以慈<br>
				心行平等如虛空　孰聞人寶不敬承<br>
				今奉世尊此微蓋　於中現我三千界<br>
				諸天龍神所居宮　乾闥婆等及夜叉<br>
				悉見世間諸所有　十力哀現是化變<br>
				眾覩希有皆歎佛　今我稽首三界尊<br>
				大聖法王眾所歸　淨心觀佛靡不欣<br>
				各見世尊在其前　斯則神力不共法<br>
				佛以一音演說法　眾生隨類各得解<br>
				皆謂世尊同其語　斯則神力不共法<br>
				佛以一音演說法　眾生各各隨所解<br>
				普得受行獲其利　斯則神力不共法<br>
				佛以一音演說法　或有恐畏或歡喜<br>
				或生厭離或斷疑　斯則神力不共法<br>
				稽首十力大精進　稽首已得無所畏<br>
				稽首住於不共法　稽首一切大導師<br>
				稽首能斷眾結縛　稽首已到於彼岸<br>
				稽首能度諸世間　稽首永離生死道<br>
				悉知眾生來去相　善於諸法得解脫<br>
				不著世間如蓮華　常善入於空寂行<br>
				達諸法相無罣礙　稽首如空無所依<br>
				<br>
				爾時長者子寶積說此偈已<b>ｏ</b>白佛言<b>ｏ</b>世尊<b>ｏ</b>是五百長者子<b>ｏ</b>皆已發阿耨多羅三藐三菩提心<b>ｏ</b>願聞得佛國土清淨<b>ｏ</b>唯願世尊說諸菩薩淨土之行<br>
				<br>
				佛言<b>ｏ</b>善哉<b>ｏ</b>寶積<b>ｏ</b>乃能為諸菩薩<b>ｏ</b>問於如來淨土之行<b>ｏ</b>諦聽<b>ｏ</b>諦聽<b>ｏ</b>善思念之<b>ｏ</b>當為汝說<b>ｏ</b>於是寶積及五百長者子受教而聽<br>
				<br>
				佛言<b>ｏ</b>寶積<b>ｏ</b>眾生之類是菩薩佛土<b>ｏ</b>所以者何<b>ｏ</b>菩薩隨所化眾生而取佛土<b>ｏ</b>隨所調伏眾生而取佛土<b>ｏ</b>隨諸眾生應以何國入佛智慧而取佛土<b>ｏ</b>隨諸眾生應以何國起菩薩根而取佛土<b>ｏ</b>所以者何<b>ｏ</b>菩薩取於淨國<b>ｏ</b>皆為饒益諸眾生故<b>ｏ</b>譬如有人<b>ｏ</b>欲於空地<b>ｏ</b>造立宮室<b>ｏ</b>隨意無礙<b>ｏ</b>若於虛空<b>ｏ</b>終不能成<b>ｏ</b>菩薩如是<b>ｏ</b>為成就眾生故<b>ｏ</b>願取佛國<b>ｏ</b>願取佛國者<b>ｏ</b>非於空也<br>
				<br>
				寶積當知<b>ｏ</b>直心是菩薩淨土<b>ｏ</b>菩薩成佛時<b>ｏ</b>不諂眾生來生其國<b>ｏ</b>深心是菩薩淨土<b>ｏ</b>菩薩成佛時<b>ｏ</b>具足功德眾生來生其國<b>ｏ</b>菩提心是菩薩淨土<b>ｏ</b>菩薩成佛時<b>ｏ</b>大乘眾生來生其國<b>ｏ</b>布施是菩薩淨土<b>ｏ</b>菩薩成佛時<b>ｏ</b>一切能捨眾生來生其國<b>ｏ</b>持戒是菩薩淨土<b>ｏ</b>菩薩成佛時<b>ｏ</b>行十善道滿願眾生來生其國<b>ｏ</b>忍辱是菩薩淨土<b>ｏ</b>菩薩成佛時<b>ｏ</b>三十二相莊嚴眾生來生其國<b>ｏ</b>精進是菩薩淨土<b>ｏ</b>菩薩成佛時<b>ｏ</b>勤修一切功德眾生來生其國<b>ｏ</b>禪定是菩薩淨土<b>ｏ</b>菩薩成佛時<b>ｏ</b>攝心不亂眾生來生其國<b>ｏ</b>智慧是菩薩淨土<b>ｏ</b>菩薩成佛時<b>ｏ</b>正定眾生來生其國<b>ｏ</b>四無量心是菩薩淨土<b>ｏ</b>菩薩成佛時<b>ｏ</b>成就慈悲喜捨眾生來生其國<b>ｏ</b>四攝法是菩薩淨土<b>ｏ</b>菩薩成佛時<b>ｏ</b>解脫所攝眾生來生其國<b>ｏ</b>方便是菩薩淨土<b>ｏ</b>菩薩成佛時<b>ｏ</b>於一切法方便無礙眾生來生其國<b>ｏ</b>三十七道品是菩薩淨土<b>ｏ</b>菩薩成佛時<b>ｏ</b>念處<b>ｏ</b>正勤<b>ｏ</b>神足<b>ｏ</b>根<b>ｏ</b>力<b>ｏ</b>覺<b>ｏ</b>道眾生來生其國<b>ｏ</b>迴向心是菩薩淨土<b>ｏ</b>菩薩成佛時<b>ｏ</b>得一切具足功德國土<b>ｏ</b>說除八難是菩薩淨土<b>ｏ</b>菩薩成佛時<b>ｏ</b>國土無有三惡八難<b>ｏ</b>自守戒行<b>ｏ</b>不譏彼闕是菩薩淨土<b>ｏ</b>菩薩成佛時<b>ｏ</b>國土無有犯禁之名<b>ｏ</b>十善是菩薩淨土<b>ｏ</b>菩薩成佛時<b>ｏ</b>命不中夭<b>ｏ</b>大富梵行<b>ｏ</b>所言誠諦<b>ｏ</b>常以軟語<b>ｏ</b>眷屬不離<b>ｏ</b>善和諍訟<b>ｏ</b>言必饒益<b>ｏ</b>不嫉不恚<b>ｏ</b>正見眾生來生其國<br>
				<br>
				如是<b>ｏ</b>寶積<b>ｏ</b>菩薩隨其直心<b>ｏ</b>則能發行<b>ｏ</b>隨其發行<b>ｏ</b>則得深心<b>ｏ</b>隨其深心<b>ｏ</b>則意調伏<b>ｏ</b>隨意調伏<b>ｏ</b>則如說行<b>ｏ</b>隨如說行<b>ｏ</b>則能迴向<b>ｏ</b>隨其迴向<b>ｏ</b>則有方便<b>ｏ</b>隨其方便<b>ｏ</b>則成就眾生<b>ｏ</b>隨成就眾生<b>ｏ</b>則佛土淨<b>ｏ</b>隨佛土淨<b>ｏ</b>則說法淨<b>ｏ</b>隨說法淨<b>ｏ</b>則智慧淨<b>ｏ</b>隨智慧淨<b>ｏ</b>則其心淨<b>ｏ</b>隨其心淨<b>ｏ</b>則一切功德淨<b>ｏ</b>是故寶積<b>ｏ</b>若菩薩欲得淨土<b>ｏ</b>當淨其心<b>ｏ</b>隨其心淨<b>ｏ</b>則佛土淨<br>
				<br>
				爾時舍利弗承佛威神作是念<b>ｏ</b>若菩薩心淨<b>ｏ</b>則佛土淨者<b>ｏ</b>我世尊本為菩薩時<b>ｏ</b>意豈不淨<b>ｏ</b>而是佛土不淨若此<br>
				<br>
				佛知其念<b>ｏ</b>即告之言<b>ｏ</b>於意云何<b>ｏ</b>日月豈不淨耶<b>ｏ</b>而盲者不見<br>
				<br>
				對曰<b>ｏ</b>不也<b>ｏ</b>世尊<b>ｏ</b>是盲者過<b>ｏ</b>非日月咎<br>
				<br>
				舍利弗<b>ｏ</b>眾生罪故<b>ｏ</b>不見如來佛土嚴淨<b>ｏ</b>非如來咎<b>ｏ</b>舍利弗<b>ｏ</b>我此土淨<b>ｏ</b>而汝不見<br>
				<br>
				爾時螺髻梵王語舍利弗<b>ｏ</b>勿作是意<b>ｏ</b>謂此佛土以為不淨<b>ｏ</b>所以者何<b>ｏ</b>我見釋迦牟尼佛土清淨<b>ｏ</b>譬如自在天宮<br>
				<br>
				舍利弗言<b>ｏ</b>我見此土丘陵坑坎<b>ｏ</b>荊蕀沙礫<b>ｏ</b>土石諸山<b>ｏ</b>穢惡充滿<br>
				<br>
				螺髻梵王言<b>ｏ</b>仁者心有高下<b>ｏ</b>不依佛慧<b>ｏ</b>故見此土為不淨耳<b>ｏ</b>舍利弗<b>ｏ</b>菩薩於一切眾生<b>ｏ</b>悉皆平等<b>ｏ</b>深心清淨<b>ｏ</b>依佛智慧<b>ｏ</b>則能見此佛土清淨<br>
				<br>
				於是佛以足指按地<b>ｏ</b>即時三千大千世界<b>ｏ</b>若干百千珍寶嚴飾<b>ｏ</b>譬如寶莊嚴佛<b>ｏ</b>無量功德寶莊嚴土<b>ｏ</b>一切大眾歎未曾有<b>ｏ</b>而皆自見坐寶蓮華<b>ｏ</b>佛告舍利弗<b>ｏ</b>汝且觀是佛土嚴淨<br>
				<br>
				舍利弗言<b>ｏ</b>唯然<b>ｏ</b>世尊<b>ｏ</b>本所不見<b>ｏ</b>本所不聞<b>ｏ</b>今佛國土嚴淨悉現<br>
				<br>
				佛語舍利弗<b>ｏ</b>我佛國土常淨若此<b>ｏ</b>為欲度斯下劣人故<b>ｏ</b>示是眾惡不淨土耳<b>ｏ</b>譬如諸天<b>ｏ</b>共寶器食<b>ｏ</b>隨其福德<b>ｏ</b>飯色有異<b>ｏ</b>如是<b>ｏ</b>舍利弗<b>ｏ</b>若人心淨<b>ｏ</b>便見此土功德莊嚴<br>
				<br>
				當佛現此國土嚴淨之時<b>ｏ</b>寶積所將五百長者子皆得無生法忍<b>ｏ</b>八萬四千人皆發阿耨多羅三藐三菩提心<b>ｏ</b>佛攝神足<b>ｏ</b>於是世界還復如故<b>ｏ</b>求聲聞乘三萬二千天及人<b>ｏ</b>知有為法皆悉無常<b>ｏ</b>遠塵離垢<b>ｏ</b>得法眼淨<b>ｏ</b>八千比丘<b>ｏ</b>不受諸法<b>ｏ</b>漏盡意解
			</p>
		</section>
		<hr>
		<section>
			<h3>方便品第二</h3>
			<p>
				爾時毘耶離大城中有長者<b>ｏ</b>名維摩詰<b>ｏ</b>已曾供養無量諸佛<b>ｏ</b>深植善本<b>ｏ</b>得無生忍<b>ｏ</b>辯才無礙<b>ｏ</b>遊戲神通<b>ｏ</b>逮諸總持<b>ｏ</b>獲無所畏<b>ｏ</b>降魔勞怨<b>ｏ</b>入深法門<b>ｏ</b>善於智度<b>ｏ</b>通達方便<b>ｏ</b>大願成就<b>ｏ</b>明了眾生心之所趣<b>ｏ</b>又能分別諸根利鈍<b>ｏ</b>久於佛道<b>ｏ</b>心已純淑<b>ｏ</b>決定大乘<b>ｏ</b>諸有所作<b>ｏ</b>能善思量<b>ｏ</b>住佛威儀<b>ｏ</b>心大如海<b>ｏ</b>諸佛咨嗟<b>ｏ</b>弟子<b>ｏ</b>釋<b>ｏ</b>梵<b>ｏ</b>世主所敬<b>ｏ</b>欲度人故<b>ｏ</b>以善方便<b>ｏ</b>居毘耶離<b>ｏ</b>資財無量<b>ｏ</b>攝諸貧民<b>ｏ</b>奉戒清淨<b>ｏ</b>攝諸毀禁<b>ｏ</b>以忍調行<b>ｏ</b>攝諸恚怒<b>ｏ</b>以大精進<b>ｏ</b>攝諸懈怠<b>ｏ</b>一心禪寂<b>ｏ</b>攝諸亂意<b>ｏ</b>以決定慧<b>ｏ</b>攝諸無智<b>ｏ</b>雖為白衣<b>ｏ</b>奉持沙門清淨律行<b>ｏ</b>雖處居家<b>ｏ</b>不著三界<b>ｏ</b>示有妻子<b>ｏ</b>常修梵行<b>ｏ</b>現有眷屬<b>ｏ</b>常樂遠離<b>ｏ</b>雖服寶飾<b>ｏ</b>而以相好嚴身<b>ｏ</b>雖復飲食<b>ｏ</b>而以禪悅為味<b>ｏ</b>若至博弈戲處<b>ｏ</b>輒以度人<b>ｏ</b>受諸異道<b>ｏ</b>不毀正信<b>ｏ</b>雖明世典<b>ｏ</b>常樂佛法<b>ｏ</b>一切見敬<b>ｏ</b>為供養中最<b>ｏ</b>執持正法<b>ｏ</b>攝諸長幼<b>ｏ</b>一切治生諧偶<b>ｏ</b>雖獲俗利<b>ｏ</b>不以喜悅<b>ｏ</b>遊諸四衢<b>ｏ</b>饒益眾生<b>ｏ</b>入治政法<b>ｏ</b>救護一切<b>ｏ</b>入講論處<b>ｏ</b>導以大乘<b>ｏ</b>入諸學堂<b>ｏ</b>誘開童蒙<b>ｏ</b>入諸婬舍<b>ｏ</b>示欲之過<b>ｏ</b>入諸酒肆<b>ｏ</b>能立其志<b>ｏ</b>若在長者<b>ｏ</b>長者中尊<b>ｏ</b>為說勝法<b>ｏ</b>若在居士<b>ｏ</b>居士中尊<b>ｏ</b>斷其貪著<b>ｏ</b>若在剎利<b>ｏ</b>剎利中尊<b>ｏ</b>教以忍辱<b>ｏ</b>若在婆羅門<b>ｏ</b>婆羅門中尊<b>ｏ</b>除其我慢<b>ｏ</b>若在大臣<b>ｏ</b>大臣中尊<b>ｏ</b>教以正法<b>ｏ</b>若在王子<b>ｏ</b>王子中尊<b>ｏ</b>示以忠孝<b>ｏ</b>若在內官<b>ｏ</b>內官中尊<b>ｏ</b>化政宮女<b>ｏ</b>若在庶民<b>ｏ</b>庶民中尊<b>ｏ</b>令興福力<b>ｏ</b>若在梵天<b>ｏ</b>梵天中尊<b>ｏ</b>誨以勝慧<b>ｏ</b>若在帝釋<b>ｏ</b>帝釋中尊<b>ｏ</b>示現無常<b>ｏ</b>若在護世<b>ｏ</b>護世中尊<b>ｏ</b>護諸眾生<b>ｏ</b>長者維摩詰<b>ｏ</b>以如是等無量方便饒益眾生<br>
				<br>
				其以方便<b>ｏ</b>現身有疾<b>ｏ</b>以其疾故<b>ｏ</b>國王大臣<b>ｏ</b>長者居士<b>ｏ</b>婆羅門等<b>ｏ</b>及諸王子并餘官屬<b>ｏ</b>無數千人<b>ｏ</b>皆往問疾<b>ｏ</b>其往者<b>ｏ</b>維摩詰因以身疾<b>ｏ</b>廣為說法<b>ｏ</b>諸仁者<b>ｏ</b>是身無常<b>ｏ</b>無強<b>ｏ</b>無力<b>ｏ</b>無堅<b>ｏ</b>速朽之法<b>ｏ</b>不可信也<b>ｏ</b>為苦<b>ｏ</b>為惱<b>ｏ</b>眾病所集<b>ｏ</b>諸仁者<b>ｏ</b>如此身<b>ｏ</b>明智者所不怙<b>ｏ</b>是身如聚沫<b>ｏ</b>不可撮摩<b>ｏ</b>是身如泡<b>ｏ</b>不得久立<b>ｏ</b>是身如炎<b>ｏ</b>從渴愛生<b>ｏ</b>是身如芭蕉<b>ｏ</b>中無有堅<b>ｏ</b>是身如幻<b>ｏ</b>從顛倒起<b>ｏ</b>是身如夢<b>ｏ</b>為虛妄見<b>ｏ</b>是身如影<b>ｏ</b>從業緣現<b>ｏ</b>是身如響<b>ｏ</b>屬諸因緣<b>ｏ</b>是身如浮雲<b>ｏ</b>須臾變滅<b>ｏ</b>是身如電<b>ｏ</b>念念不住<b>ｏ</b>是身無主<b>ｏ</b>為如地<b>ｏ</b>是身無我<b>ｏ</b>為如火<b>ｏ</b>是身無壽<b>ｏ</b>為如風<b>ｏ</b>是身無人<b>ｏ</b>為如水<b>ｏ</b>是身不實<b>ｏ</b>四大為家<b>ｏ</b>是身為空<b>ｏ</b>離我我所<b>ｏ</b>是身無知<b>ｏ</b>如草木瓦礫<b>ｏ</b>是身無作<b>ｏ</b>風力所轉<b>ｏ</b>是身不淨<b>ｏ</b>穢惡充滿<b>ｏ</b>是身為虛偽<b>ｏ</b>雖假以澡浴衣食<b>ｏ</b>必歸磨滅<b>ｏ</b>是身為災<b>ｏ</b>百一病惱<b>ｏ</b>是身如丘井<b>ｏ</b>為老所逼<b>ｏ</b>是身無定<b>ｏ</b>為要當死<b>ｏ</b>是身如毒蛇<b>ｏ</b>如怨賊<b>ｏ</b>如空聚<b>ｏ</b>陰界諸入所共合成<br>
				<br>
				諸仁者<b>ｏ</b>此可患厭<b>ｏ</b>當樂佛身<b>ｏ</b>所以者何<b>ｏ</b>佛身者即法身也<b>ｏ</b>從無量功德智慧生<b>ｏ</b>從戒<b>ｏ</b>定<b>ｏ</b>慧<b>ｏ</b>解脫<b>ｏ</b>解脫知見生<b>ｏ</b>從慈<b>ｏ</b>悲<b>ｏ</b>喜<b>ｏ</b>捨生<b>ｏ</b>從布施<b>ｏ</b>持戒<b>ｏ</b>忍辱<b>ｏ</b>柔和<b>ｏ</b>勤行精進<b>ｏ</b>禪定<b>ｏ</b>解脫<b>ｏ</b>三昧<b>ｏ</b>多聞<b>ｏ</b>智慧諸波羅蜜生<b>ｏ</b>從方便生<b>ｏ</b>從六通生<b>ｏ</b>從三明生<b>ｏ</b>從三十七道品生<b>ｏ</b>從止觀生<b>ｏ</b>從十力<b>ｏ</b>四無所畏<b>ｏ</b>十八不共法生<b>ｏ</b>從斷一切不善法<b>ｏ</b>集一切善法生<b>ｏ</b>從真實生<b>ｏ</b>從不放逸生<b>ｏ</b>從如是無量清淨法生如來身<b>ｏ</b>諸仁者<b>ｏ</b>欲得佛身<b>ｏ</b>斷一切眾生病者<b>ｏ</b>當發阿耨多羅三藐三菩提心<br>
				<br>
				如是長者維摩詰<b>ｏ</b>為諸問疾者<b>ｏ</b>如應說法<b>ｏ</b>令無數千人皆發阿耨多羅三藐三菩提心
			</p>
		</section>
		<hr>
		<section>
			<h3>弟子品第三</h3>
			<p>
				爾時長者維摩詰<b>ｏ</b>自念<b>ｏ</b>寢疾于床<b>ｏ</b>世尊大慈<b>ｏ</b>寧不垂愍<br>
				<br>
				佛知其意<b>ｏ</b>即告舍利弗<b>ｏ</b>汝行詣維摩詰問疾<br>
				<br>
				舍利弗白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔<b>ｏ</b>曾於林中宴坐樹下<b>ｏ</b>時維摩詰來謂我言<b>ｏ</b>唯<b>ｏ</b>舍利弗<b>ｏ</b>不必是坐<b>ｏ</b>為宴坐也<b>ｏ</b>夫宴坐者<b>ｏ</b>不於三界現身意<b>ｏ</b>是為宴坐<b>ｏ</b>不起滅定而現諸威儀<b>ｏ</b>是為宴坐<b>ｏ</b>不捨道法而現凡夫事<b>ｏ</b>是為宴坐<b>ｏ</b>心不住內亦不在外<b>ｏ</b>是為宴坐<b>ｏ</b>於諸見不動<b>ｏ</b>而修行三十七品<b>ｏ</b>是為宴坐<b>ｏ</b>不斷煩惱而入涅槃<b>ｏ</b>是為宴坐<b>ｏ</b>若能如是坐者<b>ｏ</b>佛所印可<b>ｏ</b>時我<b>ｏ</b>世尊<b>ｏ</b>聞說是語<b>ｏ</b>默然而止<b>ｏ</b>不能加報<b>ｏ</b>故我不任詣彼問疾<br>
				<br>
				佛告大目犍連<b>ｏ</b>汝行詣維摩詰問疾<br>
				<br>
				目連白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔入毘耶離大城<b>ｏ</b>於里巷中為諸居士說法<b>ｏ</b>時維摩詰來謂我言<b>ｏ</b>唯<b>ｏ</b>大目連<b>ｏ</b>為白衣居士說法<b>ｏ</b>不當如仁者所說<b>ｏ</b>夫說法者<b>ｏ</b>當如法說<b>ｏ</b>法無眾生<b>ｏ</b>離眾生垢故<b>ｏ</b>法無有我<b>ｏ</b>離我垢故<b>ｏ</b>法無壽命<b>ｏ</b>離生死故<b>ｏ</b>法無有人<b>ｏ</b>前後際斷故<b>ｏ</b>法常寂然<b>ｏ</b>滅諸相故<b>ｏ</b>法離於相<b>ｏ</b>無所緣故<b>ｏ</b>法無名字<b>ｏ</b>言語斷故<b>ｏ</b>法無有說<b>ｏ</b>離覺觀故<b>ｏ</b>法無形相<b>ｏ</b>如虛空故<b>ｏ</b>法無戲論<b>ｏ</b>畢竟空故<b>ｏ</b>法無我所<b>ｏ</b>離我所故<b>ｏ</b>法無分別<b>ｏ</b>離諸識故<b>ｏ</b>法無有比<b>ｏ</b>無相待故<b>ｏ</b>法不屬因<b>ｏ</b>不在緣故<b>ｏ</b>法同法性<b>ｏ</b>入諸法故<b>ｏ</b>法隨於如<b>ｏ</b>無所隨故<b>ｏ</b>法住實際<b>ｏ</b>諸邊不動故<b>ｏ</b>法無動搖<b>ｏ</b>不依六塵故<b>ｏ</b>法無去來<b>ｏ</b>常不住故<b>ｏ</b>法順空<b>ｏ</b>隨無相<b>ｏ</b>應無作<b>ｏ</b>法離好醜<b>ｏ</b>法無增損<b>ｏ</b>法無生滅<b>ｏ</b>法無所歸<b>ｏ</b>法過眼耳鼻舌身心<b>ｏ</b>法無高下<b>ｏ</b>法常住不動<b>ｏ</b>法離一切觀行<b>ｏ</b>唯<b>ｏ</b>大目連<b>ｏ</b>法相如是<b>ｏ</b>豈可說乎<b>ｏ</b>夫說法者<b>ｏ</b>無說無示<b>ｏ</b>其聽法者<b>ｏ</b>無聞無得<b>ｏ</b>譬如幻士<b>ｏ</b>為幻人說法<b>ｏ</b>當建是意<b>ｏ</b>而為說法<b>ｏ</b>當了眾生根有利鈍<b>ｏ</b>善於知見無所罣礙<b>ｏ</b>以大悲心讚于大乘<b>ｏ</b>念報佛恩不斷三寶<b>ｏ</b>然後說法<b>ｏ</b>維摩詰說是法時<b>ｏ</b>八百居士發阿耨多羅三藐三菩提心<b>ｏ</b>我無此辯<b>ｏ</b>是故不任詣彼問疾<br>
				<br>
				佛告大迦葉<b>ｏ</b>汝行詣維摩詰問疾<br>
				<br>
				迦葉白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔<b>ｏ</b>於貧里而行乞<b>ｏ</b>時維摩詰來謂我言<b>ｏ</b>唯<b>ｏ</b>大迦葉<b>ｏ</b>有慈悲心而不能普捨豪富<b>ｏ</b>從貧乞<b>ｏ</b>迦葉<b>ｏ</b>住平等法<b>ｏ</b>應次行乞食<b>ｏ</b>為不食故<b>ｏ</b>應行乞食<b>ｏ</b>為壞和合相故<b>ｏ</b>應取揣食<b>ｏ</b>為不受故<b>ｏ</b>應受彼食<b>ｏ</b>以空聚想<b>ｏ</b>入於聚落<b>ｏ</b>所見色與盲等<b>ｏ</b>所聞聲與響等<b>ｏ</b>所嗅香與風等<b>ｏ</b>所食味不分別<b>ｏ</b>受諸觸如智證<b>ｏ</b>知諸法如幻相<b>ｏ</b>無自性<b>ｏ</b>無他性<b>ｏ</b>本自不然<b>ｏ</b>今則無滅<b>ｏ</b>迦葉<b>ｏ</b>若能不捨八邪<b>ｏ</b>入八解脫<b>ｏ</b>以邪相入正法<b>ｏ</b>以一食施一切<b>ｏ</b>供養諸佛<b>ｏ</b>及眾賢聖<b>ｏ</b>然後可食<b>ｏ</b>如是食者<b>ｏ</b>非有煩惱<b>ｏ</b>非離煩惱<b>ｏ</b>非入定意<b>ｏ</b>非起定意<b>ｏ</b>非住世間<b>ｏ</b>非住涅槃<b>ｏ</b>其有施者<b>ｏ</b>無大福<b>ｏ</b>無小福<b>ｏ</b>不為益<b>ｏ</b>不為損<b>ｏ</b>是為正入佛道<b>ｏ</b>不依聲聞<b>ｏ</b>迦葉<b>ｏ</b>若如是食<b>ｏ</b>為不空食人之施也<b>ｏ</b>時我<b>ｏ</b>世尊<b>ｏ</b>聞說是語<b>ｏ</b>得未曾有<b>ｏ</b>即於一切菩薩<b>ｏ</b>深起敬心<b>ｏ</b>復作是念<b>ｏ</b>斯有家名<b>ｏ</b>辯才智慧乃能如是<b>ｏ</b>其誰聞此不發阿耨多羅三藐三菩提心<b>ｏ</b>我從是來<b>ｏ</b>不復勸人以聲聞<b>ｏ</b>辟支佛行<b>ｏ</b>是故不任詣彼問疾<br>
				<br>
				佛告須菩提<b>ｏ</b>汝行詣維摩詰問疾<br>
				<br>
				須菩提白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔<b>ｏ</b>入其舍<b>ｏ</b>從乞食<b>ｏ</b>時維摩詰取我鉢<b>ｏ</b>盛滿飯<b>ｏ</b>謂我言<b>ｏ</b>唯<b>ｏ</b>須菩提<b>ｏ</b>若能於食等者<b>ｏ</b>諸法亦等<b>ｏ</b>諸法等者<b>ｏ</b>於食亦等<b>ｏ</b>如是行乞<b>ｏ</b>乃可取食<b>ｏ</b>若須菩提不斷婬怒癡<b>ｏ</b>亦不與俱<b>ｏ</b>不壞於身<b>ｏ</b>而隨一相<b>ｏ</b>不滅癡愛<b>ｏ</b>起於明脫<b>ｏ</b>以五逆相而得解脫<b>ｏ</b>亦不解不縛<b>ｏ</b>不見四諦<b>ｏ</b>非不見諦<b>ｏ</b>非得果<b>ｏ</b>非不得果<b>ｏ</b>非凡夫<b>ｏ</b>非離凡夫法<b>ｏ</b>非聖人<b>ｏ</b>非不聖人<b>ｏ</b>雖成就一切法<b>ｏ</b>而離諸法相<b>ｏ</b>乃可取食<b>ｏ</b>若須菩提不見佛<b>ｏ</b>不聞法<b>ｏ</b>彼外道六師<b>ｏ</b>富蘭那迦葉<b>ｏ</b>末伽梨拘賒梨子<b>ｏ</b>刪闍夜毘羅胝子<b>ｏ</b>阿耆多翅舍欽婆羅<b>ｏ</b>迦羅鳩馱迦旃延<b>ｏ</b>尼犍陀若提子等<b>ｏ</b>是汝之師<b>ｏ</b>因其出家<b>ｏ</b>彼師所墮<b>ｏ</b>汝亦隨墮<b>ｏ</b>乃可取食<b>ｏ</b>若須菩提入諸邪見<b>ｏ</b>不到彼岸<b>ｏ</b>住於八難<b>ｏ</b>不得無難<b>ｏ</b>同於煩惱<b>ｏ</b>離清淨法<b>ｏ</b>汝得無諍三昧<b>ｏ</b>一切眾生亦得是定<b>ｏ</b>其施汝者<b>ｏ</b>不名福田<b>ｏ</b>供養汝者<b>ｏ</b>墮三惡道<b>ｏ</b>為與眾魔共一手作諸勞侶<b>ｏ</b>汝與眾魔<b>ｏ</b>及諸塵勞<b>ｏ</b>等無有異<b>ｏ</b>於一切眾生而有怨心<b>ｏ</b>謗諸佛<b>ｏ</b>毀於法<b>ｏ</b>不入眾數<b>ｏ</b>終不得滅度<b>ｏ</b>汝若如是<b>ｏ</b>乃可取食<b>ｏ</b>時我<b>ｏ</b>世尊<b>ｏ</b>聞此語茫然<b>ｏ</b>不識是何言<b>ｏ</b>不知以何答<b>ｏ</b>便置鉢欲出其舍<b>ｏ</b>維摩詰言<b>ｏ</b>唯<b>ｏ</b>須菩提<b>ｏ</b>取鉢勿懼<b>ｏ</b>於意云何<b>ｏ</b>如來所作化人<b>ｏ</b>若以是事詰<b>ｏ</b>寧有懼不<b>ｏ</b>我言<b>ｏ</b>不也<b>ｏ</b>維摩詰言<b>ｏ</b>一切諸法<b>ｏ</b>如幻化相<b>ｏ</b>汝今不應有所懼也<b>ｏ</b>所以者何<b>ｏ</b>一切言說不離是相<b>ｏ</b>至於智者<b>ｏ</b>不著文字<b>ｏ</b>故無所懼<b>ｏ</b>何以故<b>ｏ</b>文字性離<b>ｏ</b>無有文字<b>ｏ</b>是則解脫<b>ｏ</b>解脫相者<b>ｏ</b>則諸法也<b>ｏ</b>維摩詰說是法時<b>ｏ</b>二百天子得法眼淨<b>ｏ</b>故我不任詣彼問疾<br>
				<br>
				佛告富樓那彌多羅尼子<b>ｏ</b>汝行詣維摩詰問疾<br>
				<br>
				富樓那白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔於大林中<b>ｏ</b>在一樹下為諸新學比丘說法<b>ｏ</b>時維摩詰來謂我言<b>ｏ</b>唯<b>ｏ</b>富樓那<b>ｏ</b>先當入定<b>ｏ</b>觀此人心<b>ｏ</b>然後說法<b>ｏ</b>無以穢食置於寶器<b>ｏ</b>當知是比丘心之所念<b>ｏ</b>無以琉璃同彼水精<b>ｏ</b>汝不能知眾生根源<b>ｏ</b>無得發起以小乘法<b>ｏ</b>彼自無瘡<b>ｏ</b>勿傷之也<b>ｏ</b>欲行大道<b>ｏ</b>莫示小徑<b>ｏ</b>無以大海<b>ｏ</b>內於牛跡<b>ｏ</b>無以日光<b>ｏ</b>等彼螢火<b>ｏ</b>富樓那<b>ｏ</b>此比丘久發大乘心<b>ｏ</b>中忘此意<b>ｏ</b>如何以小乘法而教導之<b>ｏ</b>我觀小乘智慧微淺<b>ｏ</b>猶如盲人<b>ｏ</b>不能分別一切眾生根之利鈍<b>ｏ</b>時維摩詰即入三昧<b>ｏ</b>令此比丘自識宿命<b>ｏ</b>曾於五百佛所植眾德本<b>ｏ</b>迴向阿耨多羅三藐三菩提<b>ｏ</b>即時豁然<b>ｏ</b>還得本心<b>ｏ</b>於是諸比丘稽首禮維摩詰足<b>ｏ</b>時維摩詰因為說法<b>ｏ</b>於阿耨多羅三藐三菩提不復退轉<b>ｏ</b>我念聲聞不觀人根<b>ｏ</b>不應說法<b>ｏ</b>是故不任詣彼問疾<br>
				<br>
				佛告摩訶迦旃延<b>ｏ</b>汝行詣維摩詰問疾<br>
				<br>
				迦旃延白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念昔者<b>ｏ</b>佛為諸比丘略說法要<b>ｏ</b>我即於後<b>ｏ</b>敷演其義<b>ｏ</b>謂無常義<b>ｏ</b>苦義<b>ｏ</b>空義<b>ｏ</b>無我義<b>ｏ</b>寂滅義<b>ｏ</b>時維摩詰來謂我言<b>ｏ</b>唯<b>ｏ</b>迦旃延<b>ｏ</b>無以生滅心行<b>ｏ</b>說實相法<b>ｏ</b>迦旃延<b>ｏ</b>諸法畢竟不生不滅<b>ｏ</b>是無常義<b>ｏ</b>五受陰<b>ｏ</b>洞達空無所起<b>ｏ</b>是苦義<b>ｏ</b>諸法究竟無所有<b>ｏ</b>是空義<b>ｏ</b>於我<b>ｏ</b>無我而不二<b>ｏ</b>是無我義<b>ｏ</b>法本不然<b>ｏ</b>今則無滅<b>ｏ</b>是寂滅義<b>ｏ</b>說是法時<b>ｏ</b>彼諸比丘心得解脫<b>ｏ</b>故我不任詣彼問疾<br>
				<br>
				佛告阿那律<b>ｏ</b>汝行詣維摩詰問疾<br>
				<br>
				阿那律白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔於一處經行<b>ｏ</b>時有梵王<b>ｏ</b>名曰嚴淨<b>ｏ</b>與萬梵俱<b>ｏ</b>放淨光明<b>ｏ</b>來詣我所<b>ｏ</b>稽首作禮問我言<b>ｏ</b>幾何阿那律天眼所見<b>ｏ</b>我即答言<b>ｏ</b>仁者<b>ｏ</b>吾見此釋迦牟尼佛土三千大千世界<b>ｏ</b>如觀掌中菴摩勒果<b>ｏ</b>時維摩詰來謂我言<b>ｏ</b>唯<b>ｏ</b>阿那律<b>ｏ</b>天眼所見<b>ｏ</b>為作相耶<b>ｏ</b>無作相耶<b>ｏ</b>假使作相<b>ｏ</b>則與外道五通等<b>ｏ</b>若無作相<b>ｏ</b>即是無為<b>ｏ</b>不應有見<b>ｏ</b>世尊<b>ｏ</b>我時默然<b>ｏ</b>彼諸梵聞其言<b>ｏ</b>得未曾有<b>ｏ</b>即為作禮而問曰<b>ｏ</b>世孰有真天眼者<b>ｏ</b>維摩詰言<b>ｏ</b>有佛<b>ｏ</b>世尊<b>ｏ</b>得真天眼<b>ｏ</b>常在三昧<b>ｏ</b>悉見諸佛國<b>ｏ</b>不以二相<b>ｏ</b>於是嚴淨梵王及其眷屬五百梵天<b>ｏ</b>皆發阿耨多羅三藐三菩提心<b>ｏ</b>禮維摩詰足已<b>ｏ</b>忽然不現<b>ｏ</b>故我不任詣彼問疾<br>
				<br>
				佛告優波離<b>ｏ</b>汝行詣維摩詰問疾<br>
				<br>
				優波離白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念昔者<b>ｏ</b>有二比丘犯律行<b>ｏ</b>以為恥<b>ｏ</b>不敢問佛<b>ｏ</b>來問我言<b>ｏ</b>唯<b>ｏ</b>優波離<b>ｏ</b>我等犯律<b>ｏ</b>誠以為恥<b>ｏ</b>不敢問佛<b>ｏ</b>願解疑悔<b>ｏ</b>得免斯咎<b>ｏ</b>我即為其如法解說<b>ｏ</b>時維摩詰來謂我言<b>ｏ</b>唯<b>ｏ</b>優波離<b>ｏ</b>無重增此二比丘罪<b>ｏ</b>當直除滅<b>ｏ</b>勿擾其心<b>ｏ</b>所以者何<b>ｏ</b>彼罪性不在內<b>ｏ</b>不在外<b>ｏ</b>不在中間<b>ｏ</b>如佛所說<b>ｏ</b>心垢故眾生垢<b>ｏ</b>心淨故眾生淨<b>ｏ</b>心亦不在內<b>ｏ</b>不在外<b>ｏ</b>不在中間<b>ｏ</b>如其心然<b>ｏ</b>罪垢亦然<b>ｏ</b>諸法亦然<b>ｏ</b>不出於如<b>ｏ</b>如優波離<b>ｏ</b>以心相得解脫時<b>ｏ</b>寧有垢不<b>ｏ</b>我言<b>ｏ</b>不也<b>ｏ</b>維摩詰言<b>ｏ</b>一切眾生心相無垢<b>ｏ</b>亦復如是<b>ｏ</b>唯<b>ｏ</b>優波離<b>ｏ</b>妄想是垢<b>ｏ</b>無妄想是淨<b>ｏ</b>顛倒是垢<b>ｏ</b>無顛倒是淨<b>ｏ</b>取我是垢<b>ｏ</b>不取我是淨<b>ｏ</b>優波離<b>ｏ</b>一切法生滅不住<b>ｏ</b>如幻如電<b>ｏ</b>諸法不相待<b>ｏ</b>乃至一念不住<b>ｏ</b>諸法皆妄見<b>ｏ</b>如夢<b>ｏ</b>如炎<b>ｏ</b>如水中月<b>ｏ</b>如鏡中像<b>ｏ</b>以妄想生<b>ｏ</b>其知此者<b>ｏ</b>是名奉律<b>ｏ</b>其知此者<b>ｏ</b>是名善解<b>ｏ</b>於是二比丘言<b>ｏ</b>上智哉<b>ｏ</b>是優波離所不能及<b>ｏ</b>持律之上而不能說<b>ｏ</b>我即答言<b>ｏ</b>自捨如來<b>ｏ</b>未有聲聞及菩薩<b>ｏ</b>能制其樂說之辯<b>ｏ</b>其智慧明達<b>ｏ</b>為若此也<b>ｏ</b>時二比丘疑悔即除<b>ｏ</b>發阿耨多羅三藐三菩提心<b>ｏ</b>作是願言<b>ｏ</b>令一切眾生皆得是辯<b>ｏ</b>故我不任詣彼問疾<br>
				<br>
				佛告羅睺羅<b>ｏ</b>汝行詣維摩詰問疾<br>
				<br>
				羅睺羅白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念昔時<b>ｏ</b>毘耶離諸長者子來詣我所<b>ｏ</b>稽首作禮<b>ｏ</b>問我言<b>ｏ</b>唯<b>ｏ</b>羅睺羅<b>ｏ</b>汝佛之子<b>ｏ</b>捨轉輪王位<b>ｏ</b>出家為道<b>ｏ</b>其出家者<b>ｏ</b>有何等利<b>ｏ</b>我即如法為說出家功德之利<b>ｏ</b>時維摩詰來謂我言<b>ｏ</b>唯<b>ｏ</b>羅睺羅<b>ｏ</b>不應說出家功德之利<b>ｏ</b>所以者何<b>ｏ</b>無利無功德<b>ｏ</b>是為出家<b>ｏ</b>有為法者<b>ｏ</b>可說有利有功德<b>ｏ</b>夫出家者<b>ｏ</b>為無為法<b>ｏ</b>無為法中<b>ｏ</b>無利無功德<b>ｏ</b>羅睺羅<b>ｏ</b>出家者<b>ｏ</b>無彼無此<b>ｏ</b>亦無中間<b>ｏ</b>離六十二見<b>ｏ</b>處於涅槃<b>ｏ</b>智者所受<b>ｏ</b>聖所行處<b>ｏ</b>降伏眾魔<b>ｏ</b>度五道<b>ｏ</b>淨五眼<b>ｏ</b>得五力<b>ｏ</b>立五根<b>ｏ</b>不惱於彼<b>ｏ</b>離眾雜惡<b>ｏ</b>摧諸外道<b>ｏ</b>超越假名<b>ｏ</b>出淤泥<b>ｏ</b>無繫著<b>ｏ</b>無我所<b>ｏ</b>無所受<b>ｏ</b>無擾亂<b>ｏ</b>內懷喜<b>ｏ</b>護彼意<b>ｏ</b>隨禪定<b>ｏ</b>離眾過<b>ｏ</b>若能如是<b>ｏ</b>是真出家<b>ｏ</b>於是維摩詰語諸長者子<b>ｏ</b>汝等於正法中<b>ｏ</b>宜共出家<b>ｏ</b>所以者何<b>ｏ</b>佛世難值<b>ｏ</b>諸長者子言<b>ｏ</b>居士<b>ｏ</b>我聞佛言<b>ｏ</b>父母不聽<b>ｏ</b>不得出家<b>ｏ</b>維摩詰言<b>ｏ</b>然<b>ｏ</b>汝等便發阿耨多羅三藐三菩提心<b>ｏ</b>是即出家<b>ｏ</b>是即具足<b>ｏ</b>爾時三十二長者子皆發阿耨多羅三藐三菩提心<b>ｏ</b>故我不任詣彼問疾<br>
				<br>
				佛告阿難<b>ｏ</b>汝行詣維摩詰問疾<br>
				<br>
				阿難白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念昔時<b>ｏ</b>世尊身小有疾<b>ｏ</b>當用牛乳<b>ｏ</b>我即持鉢<b>ｏ</b>詣大婆羅門家門下立<b>ｏ</b>時維摩詰來謂我言<b>ｏ</b>唯<b>ｏ</b>阿難<b>ｏ</b>何為晨朝<b>ｏ</b>持鉢住此<b>ｏ</b>我言<b>ｏ</b>居士<b>ｏ</b>世尊身小有疾<b>ｏ</b>當用牛乳<b>ｏ</b>故來至此<b>ｏ</b>維摩詰言<b>ｏ</b>止<b>ｏ</b>止<b>ｏ</b>阿難<b>ｏ</b>莫作是語<b>ｏ</b>如來身者<b>ｏ</b>金剛之體<b>ｏ</b>諸惡已斷<b>ｏ</b>眾善普會<b>ｏ</b>當有何疾<b>ｏ</b>當有何惱<b>ｏ</b>默往<b>ｏ</b>阿難<b>ｏ</b>勿謗如來<b>ｏ</b>莫使異人聞此麁言<b>ｏ</b>無令大威德諸天<b>ｏ</b>及他方淨土諸來菩薩得聞斯語<b>ｏ</b>阿難<b>ｏ</b>轉輪聖王<b>ｏ</b>以少福故<b>ｏ</b>尚得無病<b>ｏ</b>豈況如來無量福會普勝者哉<b>ｏ</b>行矣<b>ｏ</b>阿難<b>ｏ</b>勿使我等受斯恥也<b>ｏ</b>外道<b>ｏ</b>梵志<b>ｏ</b>若聞此語<b>ｏ</b>當作是念<b>ｏ</b>何名為師<b>ｏ</b>自疾不能救<b>ｏ</b>而能救諸疾<b>ｏ</b>仁可密速去<b>ｏ</b>勿使人聞<b>ｏ</b>當知<b>ｏ</b>阿難<b>ｏ</b>諸如來身<b>ｏ</b>即是法身<b>ｏ</b>非思欲身<b>ｏ</b>佛為世尊<b>ｏ</b>過於三界<b>ｏ</b>佛身無漏<b>ｏ</b>諸漏已盡<b>ｏ</b>佛身無為<b>ｏ</b>不墮諸數<b>ｏ</b>如此之身<b>ｏ</b>當有何疾<b>ｏ</b>當有何惱<b>ｏ</b>時我<b>ｏ</b>世尊<b>ｏ</b>實懷慚愧<b>ｏ</b>得無近佛而謬聽耶<b>ｏ</b>即聞空中聲曰<b>ｏ</b>阿難<b>ｏ</b>如居士言<b>ｏ</b>但為佛出五濁惡世<b>ｏ</b>現行斯法<b>ｏ</b>度脫眾生<b>ｏ</b>行矣<b>ｏ</b>阿難<b>ｏ</b>取乳勿慚<b>ｏ</b>世尊<b>ｏ</b>維摩詰智慧辯才<b>ｏ</b>為若此也<b>ｏ</b>是故不任詣彼問疾<br>
				<br>
				如是五百大弟子各各向佛說其本緣<b>ｏ</b>稱述維摩詰所言<b>ｏ</b>皆曰<b>ｏ</b>不任詣彼問疾
			</p>
		</section>
		<hr>
		<section>
			<h3>菩薩品第四</h3>
			<p>
				於是佛告彌勒菩薩<b>ｏ</b>汝行詣維摩詰問疾<br>
				<br>
				彌勒白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔為兜率天王及其眷屬<b>ｏ</b>說不退轉地之行<b>ｏ</b>時維摩詰來謂我言<b>ｏ</b>彌勒<b>ｏ</b>世尊授仁者記<b>ｏ</b>一生當得阿耨多羅三藐三菩提<b>ｏ</b>為用何生<b>ｏ</b>得受記乎<b>ｏ</b>過去耶<b>ｏ</b>未來耶<b>ｏ</b>現在耶<b>ｏ</b>若過去生<b>ｏ</b>過去生已滅<b>ｏ</b>若未來生<b>ｏ</b>未來生未至<b>ｏ</b>若現在生<b>ｏ</b>現在生無住<b>ｏ</b>如佛所說<b>ｏ</b>比丘<b>ｏ</b>汝今即時<b>ｏ</b>亦生亦老亦滅<b>ｏ</b>若以無生得受記者<b>ｏ</b>無生即是正位<b>ｏ</b>於正位中<b>ｏ</b>亦無受記<b>ｏ</b>亦無得阿耨多羅三藐三菩提<b>ｏ</b>云何彌勒受一生記乎<b>ｏ</b>為從如生得受記耶<b>ｏ</b>為從如滅得受記耶<b>ｏ</b>若以如生得受記者<b>ｏ</b>如無有生<b>ｏ</b>若以如滅得受記者<b>ｏ</b>如無有滅<b>ｏ</b>一切眾生皆如也<b>ｏ</b>一切法亦如也<b>ｏ</b>眾聖賢亦如也<b>ｏ</b>至於彌勒亦如也<b>ｏ</b>若彌勒得受記者<b>ｏ</b>一切眾生亦應受記<b>ｏ</b>所以者何<b>ｏ</b>夫如者不二不異<b>ｏ</b>若彌勒得阿耨多羅三藐三菩提者<b>ｏ</b>一切眾生皆亦應得<b>ｏ</b>所以者何<b>ｏ</b>一切眾生即菩提相<b>ｏ</b>若彌勒得滅度者<b>ｏ</b>一切眾生亦應滅度<b>ｏ</b>所以者何<b>ｏ</b>諸佛知一切眾生畢竟寂滅<b>ｏ</b>即涅槃相<b>ｏ</b>不復更滅<b>ｏ</b>是故<b>ｏ</b>彌勒<b>ｏ</b>無以此法誘諸天子<b>ｏ</b>實無發阿耨多羅三藐三菩提心者<b>ｏ</b>亦無退者<b>ｏ</b>彌勒<b>ｏ</b>當令此諸天子<b>ｏ</b>捨於分別菩提之見<b>ｏ</b>所以者何<b>ｏ</b>菩提者不可以身得<b>ｏ</b>不可以心得<b>ｏ</b>寂滅是菩提<b>ｏ</b>滅諸相故<b>ｏ</b>不觀是菩提<b>ｏ</b>離諸緣故<b>ｏ</b>不行是菩提<b>ｏ</b>無憶念故<b>ｏ</b>斷是菩提<b>ｏ</b>捨諸見故<b>ｏ</b>離是菩提<b>ｏ</b>離諸妄想故<b>ｏ</b>障是菩提<b>ｏ</b>障諸願故<b>ｏ</b>不入是菩提<b>ｏ</b>無貪著故<b>ｏ</b>順是菩提<b>ｏ</b>順於如故<b>ｏ</b>住是菩提<b>ｏ</b>住法性故<b>ｏ</b>至是菩提<b>ｏ</b>至實際故<b>ｏ</b>不二是菩提<b>ｏ</b>離意法故<b>ｏ</b>等是菩提<b>ｏ</b>等虛空故<b>ｏ</b>無為是菩提<b>ｏ</b>無生住滅故<b>ｏ</b>知是菩提<b>ｏ</b>了眾生心行故<b>ｏ</b>不會是菩提<b>ｏ</b>諸入不會故<b>ｏ</b>不合是菩提<b>ｏ</b>離煩惱習故<b>ｏ</b>無處是菩提<b>ｏ</b>無形色故<b>ｏ</b>假名是菩提<b>ｏ</b>名字空故<b>ｏ</b>如化是菩提<b>ｏ</b>無取捨故<b>ｏ</b>無亂是菩提<b>ｏ</b>常自靜故<b>ｏ</b>善寂是菩提<b>ｏ</b>性清淨故<b>ｏ</b>無取是菩提<b>ｏ</b>離攀緣故<b>ｏ</b>無異是菩提<b>ｏ</b>諸法等故<b>ｏ</b>無比是菩提<b>ｏ</b>無可喻故<b>ｏ</b>微妙是菩提<b>ｏ</b>諸法難知故<b>ｏ</b>世尊<b>ｏ</b>維摩詰說是法時<b>ｏ</b>二百天子得無生法忍<b>ｏ</b>故我不任詣彼問疾<br>
				<br>
				佛告光嚴童子<b>ｏ</b>汝行詣維摩詰問疾<br>
				<br>
				光嚴白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔出毘耶離大城<b>ｏ</b>時維摩詰方入城<b>ｏ</b>我即為作禮而問言<b>ｏ</b>居士從何所來<b>ｏ</b>答我言<b>ｏ</b>吾從道場來<b>ｏ</b>我問<b>ｏ</b>道場者何所是<b>ｏ</b>答曰<b>ｏ</b>直心是道場<b>ｏ</b>無虛假故<b>ｏ</b>發行是道場<b>ｏ</b>能辦事故<b>ｏ</b>深心是道場<b>ｏ</b>增益功德故<b>ｏ</b>菩提心是道場<b>ｏ</b>無錯謬故<b>ｏ</b>布施是道場<b>ｏ</b>不望報故<b>ｏ</b>持戒是道場<b>ｏ</b>得願具故<b>ｏ</b>忍辱是道場<b>ｏ</b>於諸眾生心無礙故<b>ｏ</b>精進是道場<b>ｏ</b>不懈退故<b>ｏ</b>禪定是道場<b>ｏ</b>心調柔故<b>ｏ</b>智慧是道場<b>ｏ</b>現見諸法故<b>ｏ</b>慈是道場<b>ｏ</b>等眾生故<b>ｏ</b>悲是道場<b>ｏ</b>忍疲苦故<b>ｏ</b>喜是道場<b>ｏ</b>悅樂法故<b>ｏ</b>捨是道場<b>ｏ</b>憎愛斷故<b>ｏ</b>神通是道場<b>ｏ</b>成就六通故<b>ｏ</b>解脫是道場<b>ｏ</b>能背捨故<b>ｏ</b>方便是道場<b>ｏ</b>教化眾生故<b>ｏ</b>四攝是道場<b>ｏ</b>攝眾生故<b>ｏ</b>多聞是道場<b>ｏ</b>如聞行故<b>ｏ</b>伏心是道場<b>ｏ</b>正觀諸法故<b>ｏ</b>三十七品是道場<b>ｏ</b>捨有為法故<b>ｏ</b>諦是道場<b>ｏ</b>不誑世間故<b>ｏ</b>緣起是道場<b>ｏ</b>無明乃至老死皆無盡故<b>ｏ</b>諸煩惱是道場<b>ｏ</b>知如實故<b>ｏ</b>眾生是道場<b>ｏ</b>知無我故<b>ｏ</b>一切法是道場<b>ｏ</b>知諸法空故<b>ｏ</b>降魔是道場<b>ｏ</b>不傾動故<b>ｏ</b>三界是道場<b>ｏ</b>無所趣故<b>ｏ</b>師子吼是道場<b>ｏ</b>無所畏故<b>ｏ</b>力<b>ｏ</b>無畏<b>ｏ</b>不共法是道場<b>ｏ</b>無諸過故<b>ｏ</b>三明是道場<b>ｏ</b>無餘礙故<b>ｏ</b>一念知一切法是道場<b>ｏ</b>成就一切智故<b>ｏ</b>如是<b>ｏ</b>善男子<b>ｏ</b>菩薩若應諸波羅蜜教化眾生<b>ｏ</b>諸有所作<b>ｏ</b>舉足下足<b>ｏ</b>當知皆從道場來<b>ｏ</b>住於佛法矣<b>ｏ</b>說是法時<b>ｏ</b>五百天<b>ｏ</b>人皆發阿耨多羅三藐三菩提心<b>ｏ</b>故我不任詣彼問疾<br>
				<br>
				佛告持世菩薩<b>ｏ</b>汝行詣維摩詰問疾<br>
				<br>
				持世白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔<b>ｏ</b>住於靜室<b>ｏ</b>時魔波旬<b>ｏ</b>從萬二千天女<b>ｏ</b>狀如帝釋<b>ｏ</b>鼓樂絃歌<b>ｏ</b>來詣我所<b>ｏ</b>與其眷屬<b>ｏ</b>稽首我足<b>ｏ</b>合掌恭敬<b>ｏ</b>於一面立<b>ｏ</b>我意謂是帝釋<b>ｏ</b>而語之言<b>ｏ</b>善來憍尸迦<b>ｏ</b>雖福應有<b>ｏ</b>不當自恣<b>ｏ</b>當觀五欲無常<b>ｏ</b>以求善本<b>ｏ</b>於身命財而修堅法<b>ｏ</b>即語我言<b>ｏ</b>正士<b>ｏ</b>受是萬二千天女<b>ｏ</b>可備掃灑<b>ｏ</b>我言<b>ｏ</b>憍尸迦<b>ｏ</b>無以此非法之物要我沙門釋子<b>ｏ</b>此非我宜<b>ｏ</b>所言未訖<b>ｏ</b>時維摩詰來謂我言<b>ｏ</b>非帝釋也<b>ｏ</b>是為魔來嬈固汝耳<b>ｏ</b>即語魔言<b>ｏ</b>是諸女等<b>ｏ</b>可以與我<b>ｏ</b>如我應受<b>ｏ</b>魔即驚懼<b>ｏ</b>念<b>ｏ</b>維摩詰將無惱我<b>ｏ</b>欲隱形去<b>ｏ</b>而不能隱<b>ｏ</b>盡其神力<b>ｏ</b>亦不得去<b>ｏ</b>即聞空中聲曰<b>ｏ</b>波旬<b>ｏ</b>以女與之<b>ｏ</b>乃可得去<b>ｏ</b>魔以畏故<b>ｏ</b>俛仰而與<br>
				<br>
				爾時維摩詰語諸女言<b>ｏ</b>魔以汝等與我<b>ｏ</b>今汝皆當發阿耨多羅三藐三菩提心<b>ｏ</b>即隨所應而為說法<b>ｏ</b>令發道意<b>ｏ</b>復言<b>ｏ</b>汝等已發道意<b>ｏ</b>有法樂可以自娛<b>ｏ</b>不應復樂五欲樂也<b>ｏ</b>天女即問<b>ｏ</b>何謂法樂<b>ｏ</b>答言<b>ｏ</b>樂常信佛<b>ｏ</b>樂欲聽法<b>ｏ</b>樂供養眾<b>ｏ</b>樂離五欲<b>ｏ</b>樂觀五陰如怨賊<b>ｏ</b>樂觀四大如毒蛇<b>ｏ</b>樂觀內入如空聚<b>ｏ</b>樂隨護道意<b>ｏ</b>樂饒益眾生<b>ｏ</b>樂敬養師<b>ｏ</b>樂廣行施<b>ｏ</b>樂堅持戒<b>ｏ</b>樂忍辱柔和<b>ｏ</b>樂勤集善根<b>ｏ</b>樂禪定不亂<b>ｏ</b>樂離垢明慧<b>ｏ</b>樂廣菩提心<b>ｏ</b>樂降伏眾魔<b>ｏ</b>樂斷諸煩惱<b>ｏ</b>樂淨佛國土<b>ｏ</b>樂成就相好故<b>ｏ</b>修諸功德<b>ｏ</b>樂嚴道場<b>ｏ</b>樂聞深法不畏<b>ｏ</b>樂三脫門<b>ｏ</b>不樂非時<b>ｏ</b>樂近同學<b>ｏ</b>樂於非同學中<b>ｏ</b>心無恚礙<b>ｏ</b>樂將護惡知識<b>ｏ</b>樂親近善知識<b>ｏ</b>樂心喜清淨<b>ｏ</b>樂修無量道品之法<b>ｏ</b>是為菩薩法樂<br>
				<br>
				於是波旬告諸女言<b>ｏ</b>我欲與汝俱還天宮<b>ｏ</b>諸女言<b>ｏ</b>以我等與此居士<b>ｏ</b>有法樂<b>ｏ</b>我等甚樂<b>ｏ</b>不復樂五欲樂也<b>ｏ</b>魔言<b>ｏ</b>居士可捨此女<b>ｏ</b>一切所有施於彼者<b>ｏ</b>是為菩薩<b>ｏ</b>維摩詰言<b>ｏ</b>我已捨矣<b>ｏ</b>汝便將去<b>ｏ</b>令一切眾生得法願具足<b>ｏ</b>於是諸女問維摩詰<b>ｏ</b>我等云何<b>ｏ</b>止於魔宮<b>ｏ</b>維摩詰言<b>ｏ</b>諸姊<b>ｏ</b>有法門名無盡燈<b>ｏ</b>汝等當學<b>ｏ</b>無盡燈者<b>ｏ</b>譬如一燈<b>ｏ</b>燃百千燈<b>ｏ</b>冥者皆明<b>ｏ</b>明終不盡<b>ｏ</b>如是<b>ｏ</b>諸姊<b>ｏ</b>夫一菩薩開導百千眾生<b>ｏ</b>令發阿耨多羅三藐三菩提心<b>ｏ</b>於其道意亦不滅盡<b>ｏ</b>隨所說法<b>ｏ</b>而自增益一切善法<b>ｏ</b>是名無盡燈也<b>ｏ</b>汝等雖住魔宮<b>ｏ</b>以是無盡燈<b>ｏ</b>令無數天子天女<b>ｏ</b>發阿耨多羅三藐三菩提心者<b>ｏ</b>為報佛恩<b>ｏ</b>亦大饒益一切眾生<b>ｏ</b>爾時天女頭面禮維摩詰足<b>ｏ</b>隨魔還宮<b>ｏ</b>忽然不現<b>ｏ</b>世尊<b>ｏ</b>維摩詰有如是自在神力<b>ｏ</b>智慧辯才<b>ｏ</b>故我不任詣彼問疾<br>
				<br>
				佛告長者子善德<b>ｏ</b>汝行詣維摩詰問疾<br>
				<br>
				善德白佛言<b>ｏ</b>世尊<b>ｏ</b>我不堪任詣彼問疾<b>ｏ</b>所以者何<b>ｏ</b>憶念我昔自於父舍設大施會<b>ｏ</b>供養一切沙門<b>ｏ</b>婆羅門<b>ｏ</b>及諸外道<b>ｏ</b>貧窮<b>ｏ</b>下賤<b>ｏ</b>孤獨<b>ｏ</b>乞人<b>ｏ</b>期滿七日<b>ｏ</b>時維摩詰來入會中<b>ｏ</b>謂我言<b>ｏ</b>長者子<b>ｏ</b>夫大施會不當如汝所設<b>ｏ</b>當為法施之會<b>ｏ</b>何用是財施會為<b>ｏ</b>我言<b>ｏ</b>居士<b>ｏ</b>何謂法施之會<b>ｏ</b>答曰<b>ｏ</b>法施會者<b>ｏ</b>無前無後<b>ｏ</b>一時供養一切眾生<b>ｏ</b>是名法施之會<b>ｏ</b>曰<b>ｏ</b>何謂也<b>ｏ</b>謂以菩提<b>ｏ</b>起於慈心<b>ｏ</b>以救眾生<b>ｏ</b>起大悲心<b>ｏ</b>以持正法<b>ｏ</b>起於喜心<b>ｏ</b>以攝智慧<b>ｏ</b>行於捨心<b>ｏ</b>以攝慳貪<b>ｏ</b>起檀波羅蜜<b>ｏ</b>以化犯戒<b>ｏ</b>起尸羅波羅蜜<b>ｏ</b>以無我法<b>ｏ</b>起羼提波羅蜜<b>ｏ</b>以離身心相<b>ｏ</b>起毘梨耶波羅蜜<b>ｏ</b>以菩提相<b>ｏ</b>起禪波羅蜜<b>ｏ</b>以一切智<b>ｏ</b>起般若波羅蜜<b>ｏ</b>教化眾生<b>ｏ</b>而起於空<b>ｏ</b>不捨有為法<b>ｏ</b>而起無相<b>ｏ</b>示現受生<b>ｏ</b>而起無作<b>ｏ</b>護持正法<b>ｏ</b>起方便力<b>ｏ</b>以度眾生<b>ｏ</b>起四攝法<b>ｏ</b>以敬事一切<b>ｏ</b>起除慢法<b>ｏ</b>於身命財<b>ｏ</b>起三堅法<b>ｏ</b>於六念中<b>ｏ</b>起思念法<b>ｏ</b>於六和敬<b>ｏ</b>起質直心<b>ｏ</b>正行善法<b>ｏ</b>起於淨命<b>ｏ</b>心淨歡喜<b>ｏ</b>起近賢聖<b>ｏ</b>不憎惡人<b>ｏ</b>起調伏心<b>ｏ</b>以出家法<b>ｏ</b>起於深心<b>ｏ</b>以如說行<b>ｏ</b>起於多聞<b>ｏ</b>以無諍法<b>ｏ</b>起空閑處<b>ｏ</b>趣向佛慧<b>ｏ</b>起於宴坐<b>ｏ</b>解眾生縛<b>ｏ</b>起修行地<b>ｏ</b>以具相好<b>ｏ</b>及淨佛土<b>ｏ</b>起福德業<b>ｏ</b>知一切眾生心念<b>ｏ</b>如應說法<b>ｏ</b>起於智業<b>ｏ</b>知一切法<b>ｏ</b>不取不捨<b>ｏ</b>入一相門<b>ｏ</b>起於慧業<b>ｏ</b>斷一切煩惱<b>ｏ</b>一切障礙<b>ｏ</b>一切不善法<b>ｏ</b>起一切善業<b>ｏ</b>以得一切智慧<b>ｏ</b>一切善法<b>ｏ</b>起於一切助佛道法<b>ｏ</b>如是<b>ｏ</b>善男子<b>ｏ</b>是為法施之會<b>ｏ</b>若菩薩住是法施會者<b>ｏ</b>為大施主<b>ｏ</b>亦為一切世間福田<br>
				<br>
				世尊<b>ｏ</b>維摩詰說是法時<b>ｏ</b>婆羅門眾中二百人<b>ｏ</b>皆發阿耨多羅三藐三菩提心<b>ｏ</b>我時心得清淨<b>ｏ</b>歎未曾有<b>ｏ</b>稽首禮維摩詰足<b>ｏ</b>即解瓔珞價直百千以上之<b>ｏ</b>不肯取<b>ｏ</b>我言<b>ｏ</b>居士<b>ｏ</b>願必納受<b>ｏ</b>隨意所與<b>ｏ</b>維摩詰乃受瓔珞<b>ｏ</b>分作二分<b>ｏ</b>持一分施此會中一最下乞人<b>ｏ</b>持一分奉彼難勝如來<b>ｏ</b>一切眾會皆見光明國土難勝如來<b>ｏ</b>又見珠瓔在彼佛上變成四柱寶臺<b>ｏ</b>四面嚴飾<b>ｏ</b>不相障蔽<b>ｏ</b>時維摩詰現神變已<b>ｏ</b>作是言<b>ｏ</b>若施主等心施一最下乞人<b>ｏ</b>猶如如來福田之相<b>ｏ</b>無所分別<b>ｏ</b>等于大悲<b>ｏ</b>不求果報<b>ｏ</b>是則名曰具足法施<b>ｏ</b>城中一最下乞人<b>ｏ</b>見是神力<b>ｏ</b>聞其所說<b>ｏ</b>皆發阿耨多羅三藐三菩提心<b>ｏ</b>故我不任詣彼問疾<br>
				<br>
				如是諸菩薩各各向佛說其本緣<b>ｏ</b>稱述維摩詰所言<b>ｏ</b>皆曰<b>ｏ</b>不任詣彼問疾
			</p>
		</section>
		<hr>
		<section>
			<h3>文殊師利問疾品第五</h3>
			<p>
				爾時佛告文殊師利<b>ｏ</b>汝行詣維摩詰問疾<br>
				<br>
				文殊師利白佛言<b>ｏ</b>世尊<b>ｏ</b>彼上人者<b>ｏ</b>難為詶對<b>ｏ</b>深達實相<b>ｏ</b>善說法要<b>ｏ</b>辯才無滯<b>ｏ</b>智慧無礙<b>ｏ</b>一切菩薩法式悉知<b>ｏ</b>諸佛祕藏無不得入<b>ｏ</b>降伏眾魔<b>ｏ</b>遊戲神通<b>ｏ</b>其慧方便<b>ｏ</b>皆已得度<b>ｏ</b>雖然<b>ｏ</b>當承佛聖旨<b>ｏ</b>詣彼問疾<br>
				<br>
				於是眾中諸菩薩<b>ｏ</b>大弟子<b>ｏ</b>釋<b>ｏ</b>梵<b>ｏ</b>四天王等<b>ｏ</b>咸作是念<b>ｏ</b>今二大士<b>ｏ</b>文殊師利<b>ｏ</b>維摩詰共談<b>ｏ</b>必說妙法<b>ｏ</b>即時八千菩薩<b>ｏ</b>五百聲聞<b>ｏ</b>百千天<b>ｏ</b>人皆欲隨從<br>
				<br>
				於是文殊師利與諸菩薩<b>ｏ</b>大弟子眾及諸天<b>ｏ</b>人<b>ｏ</b>恭敬圍繞<b>ｏ</b>入毘耶離大城<br>
				<br>
				爾時長者維摩詰心念<b>ｏ</b>今文殊師利與大眾俱來<b>ｏ</b>即以神力空其室內<b>ｏ</b>除去所有及諸侍者<b>ｏ</b>唯置一床<b>ｏ</b>以疾而臥<br>
				<br>
				文殊師利既入其舍<b>ｏ</b>見其室空<b>ｏ</b>無諸所有<b>ｏ</b>獨寢一床<b>ｏ</b>時維摩詰言<b>ｏ</b>善來<b>ｏ</b>文殊師利<b>ｏ</b>不來相而來<b>ｏ</b>不見相而見<br>
				<br>
				文殊師利言<b>ｏ</b>如是<b>ｏ</b>居士<b>ｏ</b>若來已<b>ｏ</b>更不來<b>ｏ</b>若去已<b>ｏ</b>更不去<b>ｏ</b>所以者何<b>ｏ</b>來者無所從來<b>ｏ</b>去者無所至<b>ｏ</b>所可見者<b>ｏ</b>更不可見<b>ｏ</b>且置是事<b>ｏ</b>居士<b>ｏ</b>是疾寧可忍不<b>ｏ</b>療治有損<b>ｏ</b>不至增乎<b>ｏ</b>世尊慇懃致問無量<b>ｏ</b>居士是疾<b>ｏ</b>何所因起<b>ｏ</b>其生久如<b>ｏ</b>當云何滅<br>
				<br>
				維摩詰言<b>ｏ</b>從癡<b>ｏ</b>有愛<b>ｏ</b>則我病生<b>ｏ</b>以一切眾生病<b>ｏ</b>是故我病<b>ｏ</b>若一切眾生病滅<b>ｏ</b>則我病滅<b>ｏ</b>所以者何<b>ｏ</b>菩薩為眾生故入生死<b>ｏ</b>有生死則有病<b>ｏ</b>若眾生得離病者<b>ｏ</b>則菩薩無復病<b>ｏ</b>譬如長者<b>ｏ</b>唯有一子<b>ｏ</b>其子得病<b>ｏ</b>父母亦病<b>ｏ</b>若子病愈<b>ｏ</b>父母亦愈<b>ｏ</b>菩薩如是<b>ｏ</b>於諸眾生<b>ｏ</b>愛之若子<b>ｏ</b>眾生病則菩薩病<b>ｏ</b>眾生病愈<b>ｏ</b>菩薩亦愈<b>ｏ</b>又言是疾<b>ｏ</b>何所因起<b>ｏ</b>菩薩病者<b>ｏ</b>以大悲起<br>
				<br>
				文殊師利言<b>ｏ</b>居士此室<b>ｏ</b>何以空無侍者<br>
				<br>
				維摩詰言<b>ｏ</b>諸佛國土亦復皆空<br>
				<br>
				又問<b>ｏ</b>以何為空<br>
				<br>
				答曰<b>ｏ</b>以空空<br>
				<br>
				又問<b>ｏ</b>空何用空<br>
				<br>
				答曰<b>ｏ</b>以無分別空故空<br>
				<br>
				又問<b>ｏ</b>空可分別耶<br>
				<br>
				答曰<b>ｏ</b>分別亦空<br>
				<br>
				又問<b>ｏ</b>空當於何求<br>
				<br>
				答曰<b>ｏ</b>當於六十二見中求<br>
				<br>
				又問<b>ｏ</b>六十二見當於何求<br>
				<br>
				答曰<b>ｏ</b>當於諸佛解脫中求<br>
				<br>
				又問<b>ｏ</b>諸佛解脫當於何求<br>
				<br>
				答曰<b>ｏ</b>當於一切眾生心行中求<b>ｏ</b>又仁所問<b>ｏ</b>何無侍者<b>ｏ</b>一切眾魔及諸外道<b>ｏ</b>皆吾侍也<b>ｏ</b>所以者何<b>ｏ</b>眾魔者樂生死<b>ｏ</b>菩薩於生死而不捨<b>ｏ</b>外道者樂諸見<b>ｏ</b>菩薩於諸見而不動<br>
				<br>
				文殊師利言<b>ｏ</b>居士所疾<b>ｏ</b>為何等相<br>
				<br>
				維摩詰言<b>ｏ</b>我病無形不可見<br>
				<br>
				又問<b>ｏ</b>此病身合耶<b>ｏ</b>心合耶<br>
				<br>
				答曰<b>ｏ</b>非身合<b>ｏ</b>身相離故<b>ｏ</b>亦非心合<b>ｏ</b>心如幻故<br>
				<br>
				又問<b>ｏ</b>地大<b>ｏ</b>水大<b>ｏ</b>火大<b>ｏ</b>風大<b>ｏ</b>於此四大<b>ｏ</b>何大之病<br>
				<br>
				答曰<b>ｏ</b>是病非地大<b>ｏ</b>亦不離地大<b>ｏ</b>水<b>ｏ</b>火<b>ｏ</b>風大<b>ｏ</b>亦復如是<b>ｏ</b>而眾生病<b>ｏ</b>從四大起<b>ｏ</b>以其有病<b>ｏ</b>是故我病<br>
				<br>
				爾時文殊師利問維摩詰言<b>ｏ</b>菩薩應云何慰喻有疾菩薩<br>
				<br>
				維摩詰言<b>ｏ</b>說身無常<b>ｏ</b>不說厭離於身<b>ｏ</b>說身有苦<b>ｏ</b>不說樂於涅槃<b>ｏ</b>說身無我<b>ｏ</b>而說教導眾生<b>ｏ</b>說身空寂<b>ｏ</b>不說畢竟寂滅<b>ｏ</b>說悔先罪<b>ｏ</b>而不說入於過去<b>ｏ</b>以己之疾<b>ｏ</b>愍於彼疾<b>ｏ</b>當識宿世無數劫苦<b>ｏ</b>當念饒益一切眾生<b>ｏ</b>憶所修福<b>ｏ</b>念於淨命<b>ｏ</b>勿生憂惱<b>ｏ</b>常起精進<b>ｏ</b>當作醫王<b>ｏ</b>療治眾病<b>ｏ</b>菩薩應如是慰喻有疾菩薩<b>ｏ</b>令其歡喜<br>
				<br>
				文殊師利言<b>ｏ</b>居士<b>ｏ</b>有疾菩薩云何調伏其心<br>
				<br>
				維摩詰言<b>ｏ</b>有疾菩薩應作是念<b>ｏ</b>今我此病<b>ｏ</b>皆從前世妄想顛倒諸煩惱生<b>ｏ</b>無有實法<b>ｏ</b>誰受病者<b>ｏ</b>所以者何<b>ｏ</b>四大合故<b>ｏ</b>假名為身<b>ｏ</b>四大無主<b>ｏ</b>身亦無我<b>ｏ</b>又此病起<b>ｏ</b>皆由著我<b>ｏ</b>是故於我<b>ｏ</b>不應生著<b>ｏ</b>既知病本<b>ｏ</b>即除我想及眾生想<b>ｏ</b>當起法想<b>ｏ</b>應作是念<b>ｏ</b>但以眾法<b>ｏ</b>合成此身<b>ｏ</b>起唯法起<b>ｏ</b>滅唯法滅<b>ｏ</b>又此法者<b>ｏ</b>各不相知<b>ｏ</b>起時不言我起<b>ｏ</b>滅時不言我滅<b>ｏ</b>彼有疾菩薩為滅法想<b>ｏ</b>當作是念<b>ｏ</b>此法想者<b>ｏ</b>亦是顛倒<b>ｏ</b>顛倒者是即大患<b>ｏ</b>我應離之<b>ｏ</b>云何為離<b>ｏ</b>離我<b>ｏ</b>我所<b>ｏ</b>云何離我<b>ｏ</b>我所<b>ｏ</b>謂離二法<b>ｏ</b>云何離二法<b>ｏ</b>謂不念內外諸法行於平等<b>ｏ</b>云何平等<b>ｏ</b>謂我等<b>ｏ</b>涅槃等<b>ｏ</b>所以者何<b>ｏ</b>我及涅槃<b>ｏ</b>此二皆空<b>ｏ</b>以何為空<b>ｏ</b>但以名字故空<b>ｏ</b>如此二法<b>ｏ</b>無決定性<b>ｏ</b>得是平等<b>ｏ</b>無有餘病<b>ｏ</b>唯有空病<b>ｏ</b>空病亦空<b>ｏ</b>是有疾菩薩以無所受而受諸受<b>ｏ</b>未具佛法<b>ｏ</b>亦不滅受而取證也<br>
				<br>
				設身有苦<b>ｏ</b>念惡趣眾生<b>ｏ</b>起大悲心<b>ｏ</b>我既調伏<b>ｏ</b>亦當調伏一切眾生<b>ｏ</b>但除其病<b>ｏ</b>而不除法<b>ｏ</b>為斷病本而教導之<b>ｏ</b>何謂病本<b>ｏ</b>謂有攀緣<b>ｏ</b>從有攀緣<b>ｏ</b>則為病本<b>ｏ</b>何所攀緣<b>ｏ</b>謂之三界<b>ｏ</b>云何斷攀緣<b>ｏ</b>以無所得<b>ｏ</b>若無所得<b>ｏ</b>則無攀緣<b>ｏ</b>何謂無所得<b>ｏ</b>謂離二見<b>ｏ</b>何謂二見<b>ｏ</b>謂內見外見<b>ｏ</b>是無所得<b>ｏ</b>文殊師利<b>ｏ</b>是為有疾菩薩調伏其心<b>ｏ</b>為斷老病死苦<b>ｏ</b>是菩薩菩提<b>ｏ</b>若不如是<b>ｏ</b>己所修治<b>ｏ</b>為無慧利<b>ｏ</b>譬如勝怨<b>ｏ</b>乃可為勇<b>ｏ</b>如是兼除老病死者<b>ｏ</b>菩薩之謂也<br>
				<br>
				彼有疾菩薩應復作是念<b>ｏ</b>如我此病<b>ｏ</b>非真非有<b>ｏ</b>眾生病亦非真非有<b>ｏ</b>作是觀時<b>ｏ</b>於諸眾生若起愛見大悲<b>ｏ</b>即應捨離<b>ｏ</b>所以者何<b>ｏ</b>菩薩斷除客塵煩惱而起大悲<b>ｏ</b>愛見悲者<b>ｏ</b>則於生死有疲厭心<b>ｏ</b>若能離此<b>ｏ</b>無有疲厭<b>ｏ</b>在在所生<b>ｏ</b>不為愛見之所覆也<b>ｏ</b>所生無縛<b>ｏ</b>能為眾生說法解縛<b>ｏ</b>如佛所說<b>ｏ</b>若自有縛<b>ｏ</b>能解彼縛<b>ｏ</b>無有是處<b>ｏ</b>若自無縛<b>ｏ</b>能解彼縛<b>ｏ</b>斯有是處<b>ｏ</b>是故菩薩不應起縛<b>ｏ</b>何謂縛<b>ｏ</b>何謂解<b>ｏ</b>貪著禪味<b>ｏ</b>是菩薩縛<b>ｏ</b>以方便生<b>ｏ</b>是菩薩解<b>ｏ</b>又無方便慧縛<b>ｏ</b>有方便慧解<b>ｏ</b>無慧方便縛<b>ｏ</b>有慧方便解<b>ｏ</b>何謂無方便慧縛<b>ｏ</b>謂菩薩以愛見心莊嚴佛土<b>ｏ</b>成就眾生<b>ｏ</b>於空<b>ｏ</b>無相<b>ｏ</b>無作法中<b>ｏ</b>而自調伏<b>ｏ</b>是名無方便慧縛<b>ｏ</b>何謂有方便慧解<b>ｏ</b>謂不以愛見心莊嚴佛土<b>ｏ</b>成就眾生<b>ｏ</b>於空<b>ｏ</b>無相<b>ｏ</b>無作法中<b>ｏ</b>以自調伏<b>ｏ</b>而不疲厭<b>ｏ</b>是名有方便慧解<b>ｏ</b>何謂無慧方便縛<b>ｏ</b>謂菩薩住貪欲<b>ｏ</b>瞋恚<b>ｏ</b>邪見等諸煩惱<b>ｏ</b>而植眾德本<b>ｏ</b>是名無慧方便縛<b>ｏ</b>何謂有慧方便解<b>ｏ</b>謂離諸貪欲<b>ｏ</b>瞋恚<b>ｏ</b>邪見等諸煩惱<b>ｏ</b>而植眾德本<b>ｏ</b>迴向阿耨多羅三藐三菩提<b>ｏ</b>是名有慧方便解<b>ｏ</b>文殊師利<b>ｏ</b>彼有疾菩薩<b>ｏ</b>應如是觀諸法<b>ｏ</b>又復觀身無常<b>ｏ</b>苦<b>ｏ</b>空<b>ｏ</b>非我<b>ｏ</b>是名為慧<b>ｏ</b>雖身有疾<b>ｏ</b>常在生死<b>ｏ</b>饒益一切<b>ｏ</b>而不厭倦<b>ｏ</b>是名方便<b>ｏ</b>又復觀身<b>ｏ</b>身不離病<b>ｏ</b>病不離身<b>ｏ</b>是病是身<b>ｏ</b>非新非故<b>ｏ</b>是名為慧<b>ｏ</b>設身有疾<b>ｏ</b>而不永滅<b>ｏ</b>是名方便<br>
				<br>
				文殊師利<b>ｏ</b>有疾菩薩應如是調伏其心<b>ｏ</b>不住其中<b>ｏ</b>亦復不住不調伏心<b>ｏ</b>所以者何<b>ｏ</b>若住不調伏心<b>ｏ</b>是愚人法<b>ｏ</b>若住調伏心<b>ｏ</b>是聲聞法<b>ｏ</b>是故菩薩不當住於調伏<b>ｏ</b>不調伏心<b>ｏ</b>離此二法<b>ｏ</b>是菩薩行<b>ｏ</b>在於生死<b>ｏ</b>不為污行<b>ｏ</b>住於涅槃<b>ｏ</b>不永滅度<b>ｏ</b>是菩薩行<b>ｏ</b>非凡夫行<b>ｏ</b>非賢聖行<b>ｏ</b>是菩薩行<b>ｏ</b>非垢行<b>ｏ</b>非淨行<b>ｏ</b>是菩薩行<b>ｏ</b>雖過魔行<b>ｏ</b>而現降眾魔<b>ｏ</b>是菩薩行<b>ｏ</b>求一切智<b>ｏ</b>無非時求<b>ｏ</b>是菩薩行<b>ｏ</b>雖觀諸法不生<b>ｏ</b>而不入正位<b>ｏ</b>是菩薩行<b>ｏ</b>雖觀十二緣起<b>ｏ</b>而入諸邪見<b>ｏ</b>是菩薩行<b>ｏ</b>雖攝一切眾生<b>ｏ</b>而不愛著<b>ｏ</b>是菩薩行<b>ｏ</b>雖樂遠離<b>ｏ</b>而不依身心盡<b>ｏ</b>是菩薩行<b>ｏ</b>雖行三界<b>ｏ</b>而不壞法性<b>ｏ</b>是菩薩行<b>ｏ</b>雖行於空<b>ｏ</b>而植眾德本<b>ｏ</b>是菩薩行<b>ｏ</b>雖行無相<b>ｏ</b>而度眾生<b>ｏ</b>是菩薩行<b>ｏ</b>雖行無作<b>ｏ</b>而現受身<b>ｏ</b>是菩薩行<b>ｏ</b>雖行無起<b>ｏ</b>而起一切善行<b>ｏ</b>是菩薩行<b>ｏ</b>雖行六波羅蜜<b>ｏ</b>而遍知眾生心<b>ｏ</b>心數法<b>ｏ</b>是菩薩行<b>ｏ</b>雖行六通<b>ｏ</b>而不盡漏<b>ｏ</b>是菩薩行<b>ｏ</b>雖行四無量心<b>ｏ</b>而不貪著生於梵世<b>ｏ</b>是菩薩行<b>ｏ</b>雖行禪定解脫三昧<b>ｏ</b>而不隨禪生<b>ｏ</b>是菩薩行<b>ｏ</b>雖行四念處<b>ｏ</b>而不永離身受心法<b>ｏ</b>是菩薩行<b>ｏ</b>雖行四正勤<b>ｏ</b>而不捨身心精進<b>ｏ</b>是菩薩行<b>ｏ</b>雖行四如意足<b>ｏ</b>而得自在神通<b>ｏ</b>是菩薩行<b>ｏ</b>雖行五根<b>ｏ</b>而分別眾生諸根利鈍<b>ｏ</b>是菩薩行<b>ｏ</b>雖行五力<b>ｏ</b>而樂求佛十力<b>ｏ</b>是菩薩行<b>ｏ</b>雖行七覺分<b>ｏ</b>而分別佛之智慧<b>ｏ</b>是菩薩行<b>ｏ</b>雖行八聖道<b>ｏ</b>而樂行無量佛道<b>ｏ</b>是菩薩行<b>ｏ</b>雖行止觀助道之法<b>ｏ</b>而不畢竟墮於寂滅<b>ｏ</b>是菩薩行<b>ｏ</b>雖行諸法不生不滅<b>ｏ</b>而以相好莊嚴其身<b>ｏ</b>是菩薩行<b>ｏ</b>雖現聲聞<b>ｏ</b>辟支佛威儀<b>ｏ</b>而不捨佛法<b>ｏ</b>是菩薩行<b>ｏ</b>雖隨諸法究竟淨相<b>ｏ</b>而隨所應為現其身<b>ｏ</b>是菩薩行<b>ｏ</b>雖觀諸佛國土永寂如空<b>ｏ</b>而現種種清淨佛土<b>ｏ</b>是菩薩行<b>ｏ</b>雖得佛道轉于法輪<b>ｏ</b>入於涅槃<b>ｏ</b>而不捨於菩薩之道<b>ｏ</b>是菩薩行<br>
				<br>
				說是語時<b>ｏ</b>文殊師利所將大眾<b>ｏ</b>其中八千天子皆發阿耨多羅三藐三菩提心
			</p>
		</section>
		<hr>
		<section>
			<h3>不思議品第六</h3>
			<p>
				爾時舍利弗見此室中無有床座<b>ｏ</b>作是念<b>ｏ</b>斯諸菩薩<b>ｏ</b>大弟子眾<b>ｏ</b>當於何坐<br>
				<br>
				長者維摩詰知其意<b>ｏ</b>語舍利弗言<b>ｏ</b>云何仁者<b>ｏ</b>為法來耶<b>ｏ</b>求床座耶<br>
				<br>
				舍利弗言<b>ｏ</b>我為法來<b>ｏ</b>非為床座<br>
				<br>
				維摩詰言<b>ｏ</b>唯<b>ｏ</b>舍利弗<b>ｏ</b>夫求法者<b>ｏ</b>不貪軀命<b>ｏ</b>何況床座<b>ｏ</b>夫求法者<b>ｏ</b>非有色<b>ｏ</b>受<b>ｏ</b>想<b>ｏ</b>行<b>ｏ</b>識之求<b>ｏ</b>非有界<b>ｏ</b>入之求<b>ｏ</b>非有欲<b>ｏ</b>色<b>ｏ</b>無色之求<b>ｏ</b>唯<b>ｏ</b>舍利弗<b>ｏ</b>夫求法者<b>ｏ</b>不著佛求<b>ｏ</b>不著法求<b>ｏ</b>不著眾求<b>ｏ</b>夫求法者<b>ｏ</b>無見苦求<b>ｏ</b>無斷集求<b>ｏ</b>無造盡證<b>ｏ</b>修道之求<b>ｏ</b>所以者何<b>ｏ</b>法無戲論<b>ｏ</b>若言我當見苦<b>ｏ</b>斷集<b>ｏ</b>證滅<b>ｏ</b>修道<b>ｏ</b>是則戲論<b>ｏ</b>非求法也<b>ｏ</b>唯<b>ｏ</b>舍利弗<b>ｏ</b>法名寂滅<b>ｏ</b>若行生滅<b>ｏ</b>是求生滅<b>ｏ</b>非求法也<b>ｏ</b>法名無染<b>ｏ</b>若染於法<b>ｏ</b>乃至涅槃<b>ｏ</b>是則染著<b>ｏ</b>非求法也<b>ｏ</b>法無行處<b>ｏ</b>若行於法<b>ｏ</b>是則行處<b>ｏ</b>非求法也<b>ｏ</b>法無取捨<b>ｏ</b>若取捨法<b>ｏ</b>是則取捨<b>ｏ</b>非求法也<b>ｏ</b>法無處所<b>ｏ</b>若著處所<b>ｏ</b>是則著處<b>ｏ</b>非求法也<b>ｏ</b>法名無相<b>ｏ</b>若隨相識<b>ｏ</b>是則求相<b>ｏ</b>非求法也<b>ｏ</b>法不可住<b>ｏ</b>若住於法<b>ｏ</b>是則住法<b>ｏ</b>非求法也<b>ｏ</b>法不可見<b>ｏ</b>聞<b>ｏ</b>覺知<b>ｏ</b>若行見<b>ｏ</b>聞<b>ｏ</b>覺知<b>ｏ</b>是則見<b>ｏ</b>聞<b>ｏ</b>覺知<b>ｏ</b>非求法也<b>ｏ</b>法名無為<b>ｏ</b>若行有為<b>ｏ</b>是求有為<b>ｏ</b>非求法也<b>ｏ</b>是故<b>ｏ</b>舍利弗<b>ｏ</b>若求法者<b>ｏ</b>於一切法<b>ｏ</b>應無所求<br>
				<br>
				說是語時<b>ｏ</b>五百天子於諸法中得法眼淨<br>
				<br>
				爾時長者維摩詰<b>ｏ</b>問文殊師利<b>ｏ</b>仁者遊於無量千萬億阿僧祇國<b>ｏ</b>何等佛土有好上妙功德成就師子之座<br>
				<br>
				文殊師利言<b>ｏ</b>居士<b>ｏ</b>東方度三十六恒河沙國<b>ｏ</b>有世界名須彌相<b>ｏ</b>其佛號須彌燈王<b>ｏ</b>今現在<b>ｏ</b>彼佛身長八萬四千由旬<b>ｏ</b>其師子座高八萬四千由旬<b>ｏ</b>嚴飾第一<br>
				<br>
				於是長者維摩詰現神通力<b>ｏ</b>即時彼佛遣三萬二千師子座<b>ｏ</b>高廣嚴淨<b>ｏ</b>來入維摩詰室<b>ｏ</b>諸菩薩<b>ｏ</b>大弟子<b>ｏ</b>釋<b>ｏ</b>梵<b>ｏ</b>四天王等<b>ｏ</b>昔所未見<b>ｏ</b>其室廣博<b>ｏ</b>悉皆包容三萬二千師子座<b>ｏ</b>無所妨礙<b>ｏ</b>於毘耶離城<b>ｏ</b>及閻浮提四天下<b>ｏ</b>亦不迫迮<b>ｏ</b>悉見如故<br>
				<br>
				爾時維摩詰語文殊師利<b>ｏ</b>就師子座<b>ｏ</b>與諸菩薩上人俱坐<b>ｏ</b>當自立身如彼座像<b>ｏ</b>其得神通菩薩<b>ｏ</b>即自變形為四萬二千由旬<b>ｏ</b>坐師子座<b>ｏ</b>諸新發意菩薩及大弟子皆不能昇<br>
				<br>
				爾時維摩詰語舍利弗<b>ｏ</b>就師子座<b>ｏ</b>舍利弗言<b>ｏ</b>居士<b>ｏ</b>此座高廣<b>ｏ</b>吾不能昇<br>
				<br>
				維摩詰言<b>ｏ</b>唯<b>ｏ</b>舍利弗<b>ｏ</b>為須彌燈王如來作禮<b>ｏ</b>乃可得坐<b>ｏ</b>於是新發意菩薩及大弟子即為須彌燈王如來作禮<b>ｏ</b>便得坐師子座<br>
				<br>
				舍利弗言<b>ｏ</b>居士<b>ｏ</b>未曾有也<b>ｏ</b>如是小室<b>ｏ</b>乃容受此高廣之座<b>ｏ</b>於毘耶離城<b>ｏ</b>無所妨礙<b>ｏ</b>又於閻浮提聚落<b>ｏ</b>城邑<b>ｏ</b>及四天下諸天<b>ｏ</b>龍王<b>ｏ</b>鬼神宮殿<b>ｏ</b>亦不迫迮<br>
				<br>
				維摩詰言<b>ｏ</b>唯<b>ｏ</b>舍利弗<b>ｏ</b>諸佛菩薩<b>ｏ</b>有解脫<b>ｏ</b>名不可思議<b>ｏ</b>若菩薩住是解脫者<b>ｏ</b>以須彌之高廣內芥子中無所增減<b>ｏ</b>須彌山王本相如故<b>ｏ</b>而四天王<b>ｏ</b>忉利諸天不覺不知己之所入<b>ｏ</b>唯應度者乃見須彌入芥子中<b>ｏ</b>是名住不思議解脫法門<b>ｏ</b>又以四大海水入一毛孔<b>ｏ</b>不嬈魚<b>ｏ</b>鼈<b>ｏ</b>黿<b>ｏ</b>鼉水性之屬<b>ｏ</b>而彼大海本相如故<b>ｏ</b>諸龍<b>ｏ</b>鬼神<b>ｏ</b>阿修羅等<b>ｏ</b>不覺不知己之所入<b>ｏ</b>於此眾生亦無所嬈<b>ｏ</b>又<b>ｏ</b>舍利弗<b>ｏ</b>住不可思議解脫菩薩<b>ｏ</b>斷取三千大千世界<b>ｏ</b>如陶家輪<b>ｏ</b>著右掌中<b>ｏ</b>擲過恒河沙世界之外<b>ｏ</b>其中眾生<b>ｏ</b>不覺不知己之所往<b>ｏ</b>又復還置本處<b>ｏ</b>都不使人有往來想<b>ｏ</b>而此世界本相如故<b>ｏ</b>又<b>ｏ</b>舍利弗<b>ｏ</b>或有眾生<b>ｏ</b>樂久住世而可度者<b>ｏ</b>菩薩即延七日以為一劫<b>ｏ</b>令彼眾生謂之一劫<b>ｏ</b>或有眾生不樂久住<b>ｏ</b>而可度者<b>ｏ</b>菩薩即促一劫以為七日<b>ｏ</b>令彼眾生謂之七日<b>ｏ</b>又<b>ｏ</b>舍利弗<b>ｏ</b>住不可思議解脫菩薩<b>ｏ</b>以一切佛土嚴飾之事<b>ｏ</b>集在一國<b>ｏ</b>示於眾生<b>ｏ</b>又菩薩以一佛土眾生置之右掌<b>ｏ</b>飛到十方遍示一切<b>ｏ</b>而不動本處<b>ｏ</b>又<b>ｏ</b>舍利弗<b>ｏ</b>十方眾生供養諸佛之具<b>ｏ</b>菩薩於一毛孔<b>ｏ</b>皆令得見<b>ｏ</b>又十方國土所有日<b>ｏ</b>月<b>ｏ</b>星宿<b>ｏ</b>於一毛孔普使見之<b>ｏ</b>又<b>ｏ</b>舍利弗<b>ｏ</b>十方世界所有諸風<b>ｏ</b>菩薩悉能吸著口中<b>ｏ</b>而身無損<b>ｏ</b>外諸樹木<b>ｏ</b>亦不摧折<b>ｏ</b>又十方世界劫盡燒時<b>ｏ</b>以一切火內於腹中<b>ｏ</b>火事如故<b>ｏ</b>而不為害<b>ｏ</b>又於下方過恒河沙等諸佛世界<b>ｏ</b>取一佛土<b>ｏ</b>舉著上方<b>ｏ</b>過恒河沙無數世界<b>ｏ</b>如持鍼鋒舉一棗葉<b>ｏ</b>而無所嬈<b>ｏ</b>又<b>ｏ</b>舍利弗<b>ｏ</b>住不可思議解脫菩薩<b>ｏ</b>能以神通現作佛身<b>ｏ</b>或現辟支佛身<b>ｏ</b>或現聲聞身<b>ｏ</b>或現帝釋身<b>ｏ</b>或現梵王身<b>ｏ</b>或現世主身<b>ｏ</b>或現轉輪王身<b>ｏ</b>又十方世界所有眾聲<b>ｏ</b>上中下音<b>ｏ</b>皆能變之<b>ｏ</b>令作佛聲<b>ｏ</b>演出無常<b>ｏ</b>苦<b>ｏ</b>空<b>ｏ</b>無我之音<b>ｏ</b>及十方諸佛所說種種之法<b>ｏ</b>皆於其中普令得聞<b>ｏ</b>舍利弗<b>ｏ</b>我今略說菩薩不可思議解脫之力<b>ｏ</b>若廣說者<b>ｏ</b>窮劫不盡<br>
				<br>
				是時大迦葉聞說菩薩不可思議解脫法門<b>ｏ</b>歎未曾有<b>ｏ</b>謂舍利弗<b>ｏ</b>譬如有人<b>ｏ</b>於盲者前現眾色像<b>ｏ</b>非彼所見<b>ｏ</b>一切聲聞聞是不可思議解脫法門<b>ｏ</b>不能解了<b>ｏ</b>為若此也<b>ｏ</b>智者聞是<b>ｏ</b>其誰不發阿耨多羅三藐三菩提心<b>ｏ</b>我等何為永絕其根<b>ｏ</b>於此大乘<b>ｏ</b>已如敗種<b>ｏ</b>一切聲聞聞是不可思議解脫法門<b>ｏ</b>皆應號泣<b>ｏ</b>聲震三千大千世界<b>ｏ</b>一切菩薩應大欣慶<b>ｏ</b>頂受此法<b>ｏ</b>若有菩薩信解不可思議解脫法門者<b>ｏ</b>一切魔眾無如之何<b>ｏ</b>大迦葉說是語時<b>ｏ</b>三萬二千天子皆發阿耨多羅三藐三菩提心<br>
				<br>
				爾時維摩詰語大迦葉<b>ｏ</b>仁者<b>ｏ</b>十方無量阿僧祇世界中作魔王者<b>ｏ</b>多是住不可思議解脫菩薩<b>ｏ</b>以方便力<b>ｏ</b>教化眾生<b>ｏ</b>現作魔王<b>ｏ</b>又<b>ｏ</b>迦葉<b>ｏ</b>十方無量菩薩<b>ｏ</b>或有人從乞手足耳鼻<b>ｏ</b>頭目髓腦<b>ｏ</b>血肉皮骨<b>ｏ</b>聚落城邑<b>ｏ</b>妻子奴婢<b>ｏ</b>象馬車乘<b>ｏ</b>金銀琉璃<b>ｏ</b>車磲<b>ｏ</b>馬碯<b>ｏ</b>珊瑚<b>ｏ</b>琥珀<b>ｏ</b>真珠珂貝<b>ｏ</b>衣服飲食<b>ｏ</b>如此乞者<b>ｏ</b>多是住不可思議解脫菩薩<b>ｏ</b>以方便力<b>ｏ</b>而往試之<b>ｏ</b>令其堅固<b>ｏ</b>所以者何<b>ｏ</b>住不可思議解脫菩薩<b>ｏ</b>有威德力<b>ｏ</b>故現行逼迫<b>ｏ</b>示諸眾生<b>ｏ</b>如是難事<b>ｏ</b>凡夫下劣<b>ｏ</b>無有力勢<b>ｏ</b>不能如是逼迫菩薩<b>ｏ</b>譬如龍象蹴踏<b>ｏ</b>非驢所堪<b>ｏ</b>是名住不可思議解脫菩薩智慧方便之門
			</p>
		</section>
		<hr>
		<section>
			<h3>觀眾生品第七</h3>
			<p>
				爾時文殊師利問維摩詰言<b>ｏ</b>菩薩云何觀於眾生<br>
				<br>
				維摩詰言<b>ｏ</b>譬如幻師<b>ｏ</b>見所幻人<b>ｏ</b>菩薩觀眾生為若此<b>ｏ</b>如智者見水中月<b>ｏ</b>如鏡中見其面像<b>ｏ</b>如熱時焰<b>ｏ</b>如呼聲響<b>ｏ</b>如空中雲<b>ｏ</b>如水聚沫<b>ｏ</b>如水上泡<b>ｏ</b>如芭蕉堅<b>ｏ</b>如電久住<b>ｏ</b>如第五大<b>ｏ</b>如第六陰<b>ｏ</b>如第七情<b>ｏ</b>如十三入<b>ｏ</b>如十九界<b>ｏ</b>菩薩觀眾生為若此<b>ｏ</b>如無色界色<b>ｏ</b>如焦穀牙<b>ｏ</b>如須陀洹身見<b>ｏ</b>如阿那含入胎<b>ｏ</b>如阿羅漢三毒<b>ｏ</b>如得忍菩薩貪恚毀禁<b>ｏ</b>如佛煩惱習<b>ｏ</b>如盲者見色<b>ｏ</b>如入滅盡定出入息<b>ｏ</b>如空中鳥跡<b>ｏ</b>如石女兒<b>ｏ</b>如化人起煩惱<b>ｏ</b>如夢所見已寤<b>ｏ</b>如滅度者受身<b>ｏ</b>如無烟之火<b>ｏ</b>菩薩觀眾生為若此<br>
				<br>
				文殊師利言<b>ｏ</b>若菩薩作是觀者<b>ｏ</b>云何行慈<br>
				<br>
				維摩詰言<b>ｏ</b>菩薩作是觀已<b>ｏ</b>自念<b>ｏ</b>我當為眾生說如斯法<b>ｏ</b>是即真實慈也<b>ｏ</b>行寂滅慈<b>ｏ</b>無所生故<b>ｏ</b>行不熱慈<b>ｏ</b>無煩惱故<b>ｏ</b>行等之慈<b>ｏ</b>等三世故<b>ｏ</b>行無諍慈<b>ｏ</b>無所起故<b>ｏ</b>行不二慈<b>ｏ</b>內外不合故<b>ｏ</b>行不壞慈<b>ｏ</b>畢竟盡故<b>ｏ</b>行堅固慈<b>ｏ</b>心無毀故<b>ｏ</b>行清淨慈<b>ｏ</b>諸法性淨故<b>ｏ</b>行無邊慈<b>ｏ</b>如虛空故<b>ｏ</b>行阿羅漢慈<b>ｏ</b>破結賊故<b>ｏ</b>行菩薩慈<b>ｏ</b>安眾生故<b>ｏ</b>行如來慈<b>ｏ</b>得如相故<b>ｏ</b>行佛之慈<b>ｏ</b>覺眾生故<b>ｏ</b>行自然慈<b>ｏ</b>無因得故<b>ｏ</b>行菩提慈<b>ｏ</b>等一味故<b>ｏ</b>行無等慈<b>ｏ</b>斷諸愛故<b>ｏ</b>行大悲慈<b>ｏ</b>導以大乘故<b>ｏ</b>行無厭慈<b>ｏ</b>觀空無我故<b>ｏ</b>行法施慈<b>ｏ</b>無遺惜故<b>ｏ</b>行持戒慈<b>ｏ</b>化毀禁故<b>ｏ</b>行忍辱慈<b>ｏ</b>護彼我故<b>ｏ</b>行精進慈<b>ｏ</b>荷負眾生故<b>ｏ</b>行禪定慈<b>ｏ</b>不受味故<b>ｏ</b>行智慧慈<b>ｏ</b>無不知時故<b>ｏ</b>行方便慈<b>ｏ</b>一切示現故<b>ｏ</b>行無隱慈<b>ｏ</b>直心清淨故<b>ｏ</b>行深心慈<b>ｏ</b>無雜行故<b>ｏ</b>行無誑慈<b>ｏ</b>不虛假故<b>ｏ</b>行安樂慈<b>ｏ</b>令得佛樂故<b>ｏ</b>菩薩之慈<b>ｏ</b>為若此也<br>
				<br>
				文殊師利又問<b>ｏ</b>何謂為悲<br>
				<br>
				答曰<b>ｏ</b>菩薩所作功德<b>ｏ</b>皆與一切眾生共之<br>
				<br>
				何謂為喜<br>
				<br>
				答曰<b>ｏ</b>有所饒益<b>ｏ</b>歡喜無悔<br>
				<br>
				何謂為捨<br>
				<br>
				答曰<b>ｏ</b>所作福祐<b>ｏ</b>無所悕望<br>
				<br>
				文殊師利又問<b>ｏ</b>生死有畏<b>ｏ</b>菩薩當何所依<br>
				<br>
				維摩詰言<b>ｏ</b>菩薩於生死畏中<b>ｏ</b>當依如來功德之力<br>
				<br>
				文殊師利又問<b>ｏ</b>菩薩欲依如來功德之力<b>ｏ</b>當於何住<br>
				<br>
				答曰<b>ｏ</b>菩薩欲依如來功德力者<b>ｏ</b>當住度脫一切眾生<br>
				<br>
				又問<b>ｏ</b>欲度眾生<b>ｏ</b>當何所除<br>
				<br>
				答曰<b>ｏ</b>欲度眾生<b>ｏ</b>除其煩惱<br>
				<br>
				又問<b>ｏ</b>欲除煩惱<b>ｏ</b>當何所行<br>
				<br>
				答曰<b>ｏ</b>當行正念<br>
				<br>
				又問<b>ｏ</b>云何行於正念<br>
				<br>
				答曰<b>ｏ</b>當行不生不滅<br>
				<br>
				又問<b>ｏ</b>何法不生<b>ｏ</b>何法不滅<br>
				<br>
				答曰<b>ｏ</b>不善不生<b>ｏ</b>善法不滅<br>
				<br>
				又問<b>ｏ</b>善不善孰為本<br>
				<br>
				答曰<b>ｏ</b>身為本<br>
				<br>
				又問<b>ｏ</b>身孰為本<br>
				<br>
				答曰<b>ｏ</b>欲貪為本<br>
				<br>
				又問<b>ｏ</b>欲貪孰為本<br>
				<br>
				答曰<b>ｏ</b>虛妄分別為本<br>
				<br>
				又問<b>ｏ</b>虛妄分別孰為本<br>
				<br>
				答曰<b>ｏ</b>顛倒想為本<br>
				<br>
				又問<b>ｏ</b>顛倒想孰為本<br>
				<br>
				答曰<b>ｏ</b>無住為本<br>
				<br>
				又問<b>ｏ</b>無住孰為本<br>
				<br>
				答曰<b>ｏ</b>無住則無本<b>ｏ</b>文殊師利<b>ｏ</b>從無住本<b>ｏ</b>立一切法<br>
				<br>
				時維摩詰室有一天女<b>ｏ</b>見諸大人聞所說法<b>ｏ</b>便現其身<b>ｏ</b>即以天華<b>ｏ</b>散諸菩薩<b>ｏ</b>大弟子上<b>ｏ</b>華至諸菩薩<b>ｏ</b>即皆墮落<b>ｏ</b>至大弟子<b>ｏ</b>便著不墮<b>ｏ</b>一切弟子神力去華<b>ｏ</b>不能令去<b>ｏ</b>爾時天女問舍利弗<b>ｏ</b>何故去華<br>
				<br>
				答曰<b>ｏ</b>此華不如法<b>ｏ</b>是以去之<br>
				<br>
				天曰<b>ｏ</b>勿謂此華為不如法<b>ｏ</b>所以者何<b>ｏ</b>是華無所分別<b>ｏ</b>仁者自生分別想耳<b>ｏ</b>若於佛法出家<b>ｏ</b>有所分別<b>ｏ</b>為不如法<b>ｏ</b>若無所分別<b>ｏ</b>是則如法<b>ｏ</b>觀諸菩薩華不著者<b>ｏ</b>已斷一切分別想故<b>ｏ</b>譬如人畏時<b>ｏ</b>非人得其便<b>ｏ</b>如是弟子畏生死故<b>ｏ</b>色<b>ｏ</b>聲<b>ｏ</b>香<b>ｏ</b>味<b>ｏ</b>觸得其便也<b>ｏ</b>已離畏者<b>ｏ</b>一切五欲無能為也<b>ｏ</b>結習未盡<b>ｏ</b>華著身耳<b>ｏ</b>結習盡者<b>ｏ</b>華不著也<br>
				<br>
				舍利弗言<b>ｏ</b>天止此室<b>ｏ</b>其已久如<br>
				<br>
				答曰<b>ｏ</b>我止此室<b>ｏ</b>如耆年解脫<br>
				<br>
				舍利弗言<b>ｏ</b>止此久耶<br>
				<br>
				天曰<b>ｏ</b>耆年解脫<b>ｏ</b>亦何如久<br>
				<br>
				舍利弗默然不答<b>ｏ</b>天曰<b>ｏ</b>如何耆舊大智而默<br>
				<br>
				答曰<b>ｏ</b>解脫者無所言說<b>ｏ</b>故吾於是不知所云<br>
				<br>
				天曰<b>ｏ</b>言說文字<b>ｏ</b>皆解脫相<b>ｏ</b>所以者何<b>ｏ</b>解脫者<b>ｏ</b>不內<b>ｏ</b>不外<b>ｏ</b>不在兩間<b>ｏ</b>文字亦不內不外<b>ｏ</b>不在兩間<b>ｏ</b>是故<b>ｏ</b>舍利弗<b>ｏ</b>無離文字說解脫也<b>ｏ</b>所以者何<b>ｏ</b>一切諸法是解脫相<br>
				<br>
				舍利弗言<b>ｏ</b>不復以離婬<b>ｏ</b>怒<b>ｏ</b>癡為解脫乎<br>
				<br>
				天曰<b>ｏ</b>佛為增上慢人<b>ｏ</b>說離婬<b>ｏ</b>怒<b>ｏ</b>癡為解脫耳<b>ｏ</b>若無增上慢者<b>ｏ</b>佛說婬<b>ｏ</b>怒<b>ｏ</b>癡性<b>ｏ</b>即是解脫<br>
				<br>
				舍利弗言<b>ｏ</b>善哉<b>ｏ</b>善哉<b>ｏ</b>天女<b>ｏ</b>汝何所得<b>ｏ</b>以何為證<b>ｏ</b>辯乃如是<br>
				<br>
				天曰<b>ｏ</b>我無得無證<b>ｏ</b>故辯如是<b>ｏ</b>所以者何<b>ｏ</b>若有得有證者<b>ｏ</b>即於佛法為增上慢<br>
				<br>
				舍利弗問天<b>ｏ</b>汝於三乘<b>ｏ</b>為何志求<br>
				<br>
				天曰<b>ｏ</b>以聲聞法化眾生故<b>ｏ</b>我為聲聞<b>ｏ</b>以因緣法化眾生故<b>ｏ</b>我為辟支佛<b>ｏ</b>以大悲法化眾生故<b>ｏ</b>我為大乘<b>ｏ</b>舍利弗<b>ｏ</b>如人入瞻蔔林<b>ｏ</b>唯嗅瞻蔔<b>ｏ</b>不嗅餘香<b>ｏ</b>如是<b>ｏ</b>若入此室<b>ｏ</b>但聞佛功德之香<b>ｏ</b>不樂聞聲聞<b>ｏ</b>辟支佛功德香也<b>ｏ</b>舍利弗<b>ｏ</b>其有釋<b>ｏ</b>梵<b>ｏ</b>四天王<b>ｏ</b>諸天<b>ｏ</b>龍<b>ｏ</b>鬼神等<b>ｏ</b>入此室者<b>ｏ</b>聞斯上人講說正法<b>ｏ</b>皆樂佛功德之香<b>ｏ</b>發心而出<b>ｏ</b>舍利弗<b>ｏ</b>吾止此室<b>ｏ</b>十有二年<b>ｏ</b>初不聞說聲聞<b>ｏ</b>辟支佛法<b>ｏ</b>但聞菩薩大慈大悲<b>ｏ</b>不可思議諸佛之法<b>ｏ</b>舍利弗<b>ｏ</b>此室常現八未曾有難得之法<b>ｏ</b>何等為八<b>ｏ</b>此室常以金色光照<b>ｏ</b>晝夜無異<b>ｏ</b>不以日月所照為明<b>ｏ</b>是為一未曾有難得之法<b>ｏ</b>此室入者<b>ｏ</b>不為諸垢之所惱也<b>ｏ</b>是為二未曾有難得之法<b>ｏ</b>此室常有釋梵四天王<b>ｏ</b>他方菩薩來會不絕<b>ｏ</b>是為三未曾有難得之法<b>ｏ</b>此室常說六波羅蜜不退轉法<b>ｏ</b>是為四未曾有難得之法<b>ｏ</b>此室常作天人第一之樂<b>ｏ</b>絃出無量法化之聲<b>ｏ</b>是為五未曾有難得之法<b>ｏ</b>此室有四大藏<b>ｏ</b>眾寶積滿<b>ｏ</b>賙窮濟乏<b>ｏ</b>求得無盡<b>ｏ</b>是為六未曾有難得之法<b>ｏ</b>此室釋迦牟尼佛<b>ｏ</b>阿彌陀佛<b>ｏ</b>阿閦佛<b>ｏ</b>寶德<b>ｏ</b>寶炎<b>ｏ</b>寶月<b>ｏ</b>寶嚴<b>ｏ</b>難勝<b>ｏ</b>師子響<b>ｏ</b>一切利成<b>ｏ</b>如是等十方無量諸佛<b>ｏ</b>是上人念時<b>ｏ</b>即皆為來<b>ｏ</b>廣說諸佛秘要法藏<b>ｏ</b>說已還去<b>ｏ</b>是為七未曾有難得之法<b>ｏ</b>此室一切諸天嚴飾宮殿<b>ｏ</b>諸佛淨土<b>ｏ</b>皆於中現<b>ｏ</b>是為八未曾有難得之法<b>ｏ</b>舍利弗<b>ｏ</b>此室常現八未曾有難得之法<b>ｏ</b>誰有見斯不思議事<b>ｏ</b>而復樂於聲聞法乎<br>
				<br>
				舍利弗言<b>ｏ</b>汝何以不轉女身<br>
				<br>
				天曰<b>ｏ</b>我從十二年來<b>ｏ</b>求女人相了不可得<b>ｏ</b>當何所轉<b>ｏ</b>譬如幻師化作幻女<b>ｏ</b>若有人問<b>ｏ</b>何以不轉女身<b>ｏ</b>是人為正問不<br>
				<br>
				舍利弗言<b>ｏ</b>不也<b>ｏ</b>幻無定相<b>ｏ</b>當何所轉<br>
				<br>
				天曰<b>ｏ</b>一切諸法亦復如是<b>ｏ</b>無有定相<b>ｏ</b>云何乃問不轉女身<br>
				<br>
				即時天女以神通力<b>ｏ</b>變舍利弗令如天女<b>ｏ</b>天自化身如舍利弗<b>ｏ</b>而問言<b>ｏ</b>何以不轉女身<br>
				<br>
				舍利弗以天女像而答言<b>ｏ</b>我今不知何轉而變為女身<br>
				<br>
				天曰<b>ｏ</b>舍利弗<b>ｏ</b>若能轉此女身<b>ｏ</b>則一切女人亦當能轉<b>ｏ</b>如舍利弗非女而現女身<b>ｏ</b>一切女人亦復如是<b>ｏ</b>雖現女身<b>ｏ</b>而非女也<b>ｏ</b>是故佛說一切諸法非男<b>ｏ</b>非女<br>
				<br>
				即時天女還攝神力<b>ｏ</b>舍利弗身還復如故<b>ｏ</b>天問舍利弗<b>ｏ</b>女身色相<b>ｏ</b>今何所在<br>
				<br>
				舍利弗言<b>ｏ</b>女身色相<b>ｏ</b>無在無不在<br>
				<br>
				天曰<b>ｏ</b>一切諸法<b>ｏ</b>亦復如是<b>ｏ</b>無在無不在<b>ｏ</b>夫無在無不在者<b>ｏ</b>佛所說也<br>
				<br>
				舍利弗問天<b>ｏ</b>汝於此沒<b>ｏ</b>當生何所<br>
				<br>
				天曰<b>ｏ</b>佛化所生<b>ｏ</b>吾如彼生<br>
				<br>
				曰<b>ｏ</b>佛化所生<b>ｏ</b>非沒生也<br>
				<br>
				天曰<b>ｏ</b>眾生猶然<b>ｏ</b>無沒生也<br>
				<br>
				舍利弗問天<b>ｏ</b>汝久如當得阿耨多羅三藐三菩提<br>
				<br>
				天曰<b>ｏ</b>如舍利弗還為凡夫<b>ｏ</b>我乃當成阿耨多羅三藐三菩提<br>
				<br>
				舍利弗言<b>ｏ</b>我作凡夫<b>ｏ</b>無有是處<br>
				<br>
				天曰<b>ｏ</b>我得阿耨多羅三藐三菩提<b>ｏ</b>亦無是處<b>ｏ</b>所以者何<b>ｏ</b>菩提無住處<b>ｏ</b>是故無有得者<br>
				<br>
				舍利弗言<b>ｏ</b>今諸佛得阿耨多羅三藐三菩提<b>ｏ</b>已得當得<b>ｏ</b>如恒河沙<b>ｏ</b>皆謂何乎<br>
				<br>
				天曰<b>ｏ</b>皆以世俗文字數故<b>ｏ</b>說有三世<b>ｏ</b>非謂菩提有去來今<br>
				<br>
				天曰<b>ｏ</b>舍利弗<b>ｏ</b>汝得阿羅漢道耶<br>
				<br>
				曰<b>ｏ</b>無所得故而得<br>
				<br>
				天曰<b>ｏ</b>諸佛<b>ｏ</b>菩薩亦復如是<b>ｏ</b>無所得故而得<br>
				<br>
				爾時維摩詰語舍利弗<b>ｏ</b>是天女已曾供養九十二億佛<b>ｏ</b>已能遊戲菩薩神通<b>ｏ</b>所願具足<b>ｏ</b>得無生忍<b>ｏ</b>住不退轉<b>ｏ</b>以本願故<b>ｏ</b>隨意能現<b>ｏ</b>教化眾生
			</p>
		</section>
		<hr>
		<section>
			<h3>佛道品第八</h3>
			<p>
				爾時文殊師利問維摩詰言<b>ｏ</b>菩薩云何通達佛道<br>
				<br>
				維摩詰言<b>ｏ</b>若菩薩行於非道<b>ｏ</b>是為通達佛道<br>
				<br>
				又問<b>ｏ</b>云何菩薩行於非道<br>
				<br>
				答曰<b>ｏ</b>若菩薩行五無間<b>ｏ</b>而無惱恚<b>ｏ</b>至于地獄<b>ｏ</b>無諸罪垢<b>ｏ</b>至于畜生<b>ｏ</b>無有無明憍慢等過<b>ｏ</b>至于餓鬼<b>ｏ</b>而具足功德<b>ｏ</b>行色<b>ｏ</b>無色界道<b>ｏ</b>不以為勝<b>ｏ</b>示行貪欲<b>ｏ</b>離諸染著<b>ｏ</b>示行瞋恚<b>ｏ</b>於諸眾生<b>ｏ</b>無有恚閡<b>ｏ</b>示行愚癡<b>ｏ</b>而以智慧<b>ｏ</b>調伏其心<b>ｏ</b>示行慳貪<b>ｏ</b>而捨內外所有<b>ｏ</b>不惜身命<b>ｏ</b>示行毀禁<b>ｏ</b>而安住淨戒<b>ｏ</b>乃至小罪<b>ｏ</b>猶懷大懼<b>ｏ</b>示行瞋恚<b>ｏ</b>而常慈忍<b>ｏ</b>示行懈怠<b>ｏ</b>而懃修功德<b>ｏ</b>示行亂意<b>ｏ</b>而常念定<b>ｏ</b>示行愚癡<b>ｏ</b>而通達世間<b>ｏ</b>出世間慧<b>ｏ</b>示行諂偽<b>ｏ</b>而善方便<b>ｏ</b>隨諸經義<b>ｏ</b>示行憍慢<b>ｏ</b>而於眾生<b>ｏ</b>猶如橋梁<b>ｏ</b>示行諸煩惱<b>ｏ</b>而心常清淨<b>ｏ</b>示入於魔<b>ｏ</b>而順佛智慧<b>ｏ</b>不隨他教<b>ｏ</b>示入聲聞<b>ｏ</b>而為眾生<b>ｏ</b>說未聞法<b>ｏ</b>示入辟支佛<b>ｏ</b>而成就大悲<b>ｏ</b>教化眾生<b>ｏ</b>示入貧窮<b>ｏ</b>而有寶手<b>ｏ</b>功德無盡<b>ｏ</b>示入刑殘<b>ｏ</b>而具諸相好<b>ｏ</b>以自莊嚴<b>ｏ</b>示入下賤<b>ｏ</b>而生佛種姓中<b>ｏ</b>具諸功德<b>ｏ</b>示入羸劣醜陋<b>ｏ</b>而得那羅延身<b>ｏ</b>一切眾生之所樂見<b>ｏ</b>示入老病<b>ｏ</b>而永斷病根<b>ｏ</b>超越死畏<b>ｏ</b>示有資生<b>ｏ</b>而恒觀無常<b>ｏ</b>實無所貪<b>ｏ</b>示有妻妾采女<b>ｏ</b>而常遠離五欲淤泥<b>ｏ</b>現於訥鈍<b>ｏ</b>而成就辯才<b>ｏ</b>總持無失<b>ｏ</b>示入邪濟<b>ｏ</b>而以正濟<b>ｏ</b>度諸眾生<b>ｏ</b>現遍入諸道<b>ｏ</b>而斷其因緣<b>ｏ</b>現於涅槃<b>ｏ</b>而不斷生死<b>ｏ</b>文殊師利<b>ｏ</b>菩薩能如是行於非道<b>ｏ</b>是為通達佛道<br>
				<br>
				於是維摩詰問文殊師利<b>ｏ</b>何等為如來種<br>
				<br>
				文殊師利言<b>ｏ</b>有身為種<b>ｏ</b>無明有愛為種<b>ｏ</b>貪恚癡為種<b>ｏ</b>四顛倒為種<b>ｏ</b>五蓋為種<b>ｏ</b>六入為種<b>ｏ</b>七識處為種<b>ｏ</b>八邪法為種<b>ｏ</b>九惱處為種<b>ｏ</b>十不善道為種<b>ｏ</b>以要言之<b>ｏ</b>六十二見及一切煩惱<b>ｏ</b>皆是佛種<br>
				<br>
				曰<b>ｏ</b>何謂也<br>
				<br>
				答曰<b>ｏ</b>若見無為入正位者<b>ｏ</b>不能復發阿耨多羅三藐三菩提心<b>ｏ</b>譬如高原陸地<b>ｏ</b>不生蓮華<b>ｏ</b>卑濕淤泥乃生此華<b>ｏ</b>如是見無為法入正位者<b>ｏ</b>終不復能生於佛法<b>ｏ</b>煩惱泥中<b>ｏ</b>乃有眾生起佛法耳<b>ｏ</b>又如殖種於空<b>ｏ</b>終不得生<b>ｏ</b>糞壤之地<b>ｏ</b>乃能滋茂<b>ｏ</b>如是入無為正位者<b>ｏ</b>不生佛法<b>ｏ</b>起於我見如須彌山<b>ｏ</b>猶能發于阿耨多羅三藐三菩提心<b>ｏ</b>生佛法矣<b>ｏ</b>是故當知<b>ｏ</b>一切煩惱<b>ｏ</b>為如來種<b>ｏ</b>譬如不下巨海<b>ｏ</b>不能得無價寶珠<b>ｏ</b>如是不入煩惱大海<b>ｏ</b>則不能得一切智寶<br>
				<br>
				爾時大迦葉歎言<b>ｏ</b>善哉<b>ｏ</b>善哉<b>ｏ</b>文殊師利<b>ｏ</b>快說此語<b>ｏ</b>誠如所言<b>ｏ</b>塵勞之疇為如來種<b>ｏ</b>我等今者<b>ｏ</b>不復堪任發阿耨多羅三藐三菩提心<b>ｏ</b>乃至五無間罪<b>ｏ</b>猶能發意生於佛法<b>ｏ</b>而今我等永不能發<b>ｏ</b>譬如根敗之士<b>ｏ</b>其於五欲不能復利<b>ｏ</b>如是聲聞諸結斷者<b>ｏ</b>於佛法中無所復益<b>ｏ</b>永不志願<b>ｏ</b>是故<b>ｏ</b>文殊師利<b>ｏ</b>凡夫於佛法有返復<b>ｏ</b>而聲聞無也<b>ｏ</b>所以者何<b>ｏ</b>凡夫聞佛法<b>ｏ</b>能起無上道心<b>ｏ</b>不斷三寶<b>ｏ</b>正使聲聞終身聞佛法<b>ｏ</b>力<b>ｏ</b>無畏等<b>ｏ</b>永不能發無上道意<br>
				<br>
				爾時會中有菩薩<b>ｏ</b>名普現色身<b>ｏ</b>問維摩詰言<b>ｏ</b>居士<b>ｏ</b>父母妻子<b>ｏ</b>親戚眷屬<b>ｏ</b>吏民知識<b>ｏ</b>悉為是誰<b>ｏ</b>奴婢僮僕<b>ｏ</b>象馬車乘<b>ｏ</b>皆何所在<br>
				<br>
				於是維摩詰以偈答曰<br>
				<br>
				智度菩薩母　方便以為父<br>
				一切眾導師　無不由是生<br>
				法喜以為妻　慈悲心為女<br>
				善心誠實男　畢竟空寂舍<br>
				弟子眾塵勞　隨意之所轉<br>
				道品善知識　由是成正覺<br>
				諸度法等侶　四攝為伎女<br>
				歌詠誦法言　以此為音樂<br>
				總持之園苑　無漏法林樹<br>
				覺意淨妙華　解脫智慧果<br>
				八解之浴池　定水湛然滿<br>
				布以七淨華　浴此無垢人<br>
				象馬五通馳　大乘以為車<br>
				調御以一心　遊於八正路<br>
				相具以嚴容　眾好飾其姿<br>
				慚愧之上服　深心為華鬘<br>
				富有七財寶　教授以滋息<br>
				如所說修行　迴向為大利<br>
				四禪為床座　從於淨命生<br>
				多聞增智慧　以為自覺音<br>
				甘露法之食　解脫味為漿<br>
				淨心以澡浴　戒品為塗香<br>
				摧滅煩惱賊　勇健無能踰<br>
				降伏四種魔　勝幡建道場<br>
				雖知無起滅　示彼故有生<br>
				悉現諸國土　如日無不見<br>
				供養於十方　無量億如來<br>
				諸佛及己身　無有分別想<br>
				雖知諸佛國　及與眾生空<br>
				而常修淨土　教化於群生<br>
				諸有眾生類　形聲及威儀<br>
				無畏力菩薩　一時能盡現<br>
				覺知眾魔事　而示隨其行<br>
				以善方便智　隨意皆能現<br>
				或示老病死　成就諸群生<br>
				了知如幻化　通達無有礙<br>
				或現劫盡燒　天地皆洞然<br>
				眾人有常想　照令知無常<br>
				無數億眾生　俱來請菩薩<br>
				一時到其舍　化令向佛道<br>
				經書禁呪術　工巧諸伎藝<br>
				盡現行此事　饒益諸群生<br>
				世間眾道法　悉於中出家<br>
				因以解人惑　而不墮邪見<br>
				或作日月天　梵王世界主<br>
				或時作地水　或復作風火<br>
				劫中有疾疫　現作諸藥草<br>
				若有服之者　除病消眾毒<br>
				劫中有飢饉　現身作飲食<br>
				先救彼飢渴　却以法語人<br>
				劫中有刀兵　為之起慈心<br>
				化彼諸眾生　令住無諍地<br>
				若有大戰陣　立之以等力<br>
				菩薩現威勢　降伏使和安<br>
				一切國土中　諸有地獄處<br>
				輒往到于彼　勉濟其苦惱<br>
				一切國土中　畜生相食噉<br>
				皆現生於彼　為之作利益<br>
				示受於五欲　亦復現行禪<br>
				令魔心憒亂　不能得其便<br>
				火中生蓮華　是可謂希有<br>
				在欲而行禪　希有亦如是<br>
				或現作婬女　引諸好色者<br>
				先以欲鉤牽　後令入佛道<br>
				或為邑中主　或作商人導<br>
				國師及大臣　以祐利眾生<br>
				諸有貧窮者　現作無盡藏<br>
				因以勸導之　令發菩提心<br>
				我心憍慢者　為現大力士<br>
				消伏諸貢高　令住無上道<br>
				其有恐懼眾　居前而慰安<br>
				先施以無畏　後令發道心<br>
				或現離婬欲　為五通仙人<br>
				開導諸群生　令住戒忍慈<br>
				見須供事者　現為作僮僕<br>
				既悅可其意　乃發以道心<br>
				隨彼之所須　得入於佛道<br>
				以善方便力　皆能給足之<br>
				如是道無量　所行無有涯<br>
				智慧無邊際　度脫無數眾<br>
				假令一切佛　於無量億劫<br>
				讚歎其功德　猶尚不能盡<br>
				誰聞如是法　不發菩提心<br>
				除彼不肖人　癡冥無智者
			</p>
		</section>
		<hr>
		<section>
			<h3>入不二法門品第九</h3>
			<p>
				爾時維摩詰謂眾菩薩言<b>ｏ</b>諸仁者<b>ｏ</b>云何菩薩入不二法門<b>ｏ</b>各隨所樂說之<br>
				<br>
				會中有菩薩名法自在<b>ｏ</b>說言<b>ｏ</b>諸仁者<b>ｏ</b>生滅為二<b>ｏ</b>法本不生<b>ｏ</b>今則無滅<b>ｏ</b>得此無生法忍<b>ｏ</b>是為入不二法門<br>
				<br>
				德守菩薩曰<b>ｏ</b>我<b>ｏ</b>我所為二<b>ｏ</b>因有我故<b>ｏ</b>便有我所<b>ｏ</b>若無有我<b>ｏ</b>則無我所<b>ｏ</b>是為入不二法門<br>
				<br>
				不眴菩薩曰<b>ｏ</b>受<b>ｏ</b>不受為二<b>ｏ</b>若法不受<b>ｏ</b>則不可得<b>ｏ</b>以不可得<b>ｏ</b>故無取無捨<b>ｏ</b>無作無行<b>ｏ</b>是為入不二法門<br>
				<br>
				德頂菩薩曰<b>ｏ</b>垢<b>ｏ</b>淨為二<b>ｏ</b>見垢實性<b>ｏ</b>則無淨相<b>ｏ</b>順於滅相<b>ｏ</b>是為入不二法門<br>
				<br>
				善宿菩薩曰<b>ｏ</b>是動<b>ｏ</b>是念為二<b>ｏ</b>不動則無念<b>ｏ</b>無念則無分別<b>ｏ</b>通達此者<b>ｏ</b>是為入不二法門<br>
				<br>
				善眼菩薩曰<b>ｏ</b>一相<b>ｏ</b>無相為二<b>ｏ</b>若知一相即是無相<b>ｏ</b>亦不取無相<b>ｏ</b>入於平等<b>ｏ</b>是為入不二法門<br>
				<br>
				妙臂菩薩曰<b>ｏ</b>菩薩心<b>ｏ</b>聲聞心為二<b>ｏ</b>觀心相空<b>ｏ</b>如幻化者<b>ｏ</b>無菩薩心<b>ｏ</b>無聲聞心<b>ｏ</b>是為入不二法門<br>
				<br>
				弗沙菩薩曰<b>ｏ</b>善<b>ｏ</b>不善為二<b>ｏ</b>若不起善<b>ｏ</b>不善<b>ｏ</b>入無相際而通達者<b>ｏ</b>是為入不二法門<br>
				<br>
				師子菩薩曰<b>ｏ</b>罪<b>ｏ</b>福為二<b>ｏ</b>若達罪性<b>ｏ</b>則與福無異<b>ｏ</b>以金剛慧決了此相<b>ｏ</b>無縛無解者<b>ｏ</b>是為入不二法門<br>
				<br>
				師子意菩薩曰<b>ｏ</b>有漏<b>ｏ</b>無漏為二<b>ｏ</b>若得諸法等<b>ｏ</b>則不起漏<b>ｏ</b>不漏想<b>ｏ</b>不著於相<b>ｏ</b>亦不住無相<b>ｏ</b>是為入不二法門<br>
				<br>
				淨解菩薩曰<b>ｏ</b>有為<b>ｏ</b>無為為二<b>ｏ</b>若離一切數<b>ｏ</b>則心如虛空<b>ｏ</b>以清淨慧無所礙者<b>ｏ</b>是為入不二法門<br>
				<br>
				那羅延菩薩曰<b>ｏ</b>世間<b>ｏ</b>出世間為二<b>ｏ</b>世間性空<b>ｏ</b>即是出世間<b>ｏ</b>於其中不入<b>ｏ</b>不出<b>ｏ</b>不溢<b>ｏ</b>不散<b>ｏ</b>是為入不二法門<br>
				<br>
				善意菩薩曰<b>ｏ</b>生死<b>ｏ</b>涅槃為二<b>ｏ</b>若見生死性<b>ｏ</b>則無生死<b>ｏ</b>無縛無解<b>ｏ</b>不生不滅<b>ｏ</b>如是解者<b>ｏ</b>是為入不二法門<br>
				<br>
				現見菩薩曰<b>ｏ</b>盡<b>ｏ</b>不盡為二<b>ｏ</b>法若究竟<b>ｏ</b>盡若不盡<b>ｏ</b>皆是無盡相<b>ｏ</b>無盡相即是空<b>ｏ</b>空則無有盡不盡相<b>ｏ</b>如是入者<b>ｏ</b>是為入不二法門<br>
				<br>
				普守菩薩曰<b>ｏ</b>我<b>ｏ</b>無我為二<b>ｏ</b>我尚不可得<b>ｏ</b>非我何可得<b>ｏ</b>見我實性者<b>ｏ</b>不復起二<b>ｏ</b>是為入不二法門<br>
				<br>
				電天菩薩曰<b>ｏ</b>明<b>ｏ</b>無明為二<b>ｏ</b>無明實性即是明<b>ｏ</b>明亦不可取<b>ｏ</b>離一切數<b>ｏ</b>於其中平等無二者<b>ｏ</b>是為入不二法門<br>
				<br>
				喜見菩薩曰<b>ｏ</b>色<b>ｏ</b>色空為二<b>ｏ</b>色即是空<b>ｏ</b>非色滅空<b>ｏ</b>色性自空<b>ｏ</b>如是受<b>ｏ</b>想<b>ｏ</b>行<b>ｏ</b>識<b>ｏ</b>識空為二<b>ｏ</b>識即是空<b>ｏ</b>非識滅空<b>ｏ</b>識性自空<b>ｏ</b>於其中而通達者<b>ｏ</b>是為入不二法門<br>
				<br>
				明相菩薩曰<b>ｏ</b>四種異<b>ｏ</b>空種異為二<b>ｏ</b>四種性即是空種性<b>ｏ</b>如前際<b>ｏ</b>後際空<b>ｏ</b>故中際亦空<b>ｏ</b>若能如是知諸種性者<b>ｏ</b>是為入不二法門<br>
				<br>
				妙意菩薩曰<b>ｏ</b>眼<b>ｏ</b>色為二<b>ｏ</b>若知眼性<b>ｏ</b>於色不貪<b>ｏ</b>不恚<b>ｏ</b>不癡<b>ｏ</b>是名寂滅<b>ｏ</b>如是耳聲<b>ｏ</b>鼻香<b>ｏ</b>舌味<b>ｏ</b>身觸<b>ｏ</b>意法為二<b>ｏ</b>若知意性<b>ｏ</b>於法不貪<b>ｏ</b>不恚<b>ｏ</b>不癡<b>ｏ</b>是名寂滅<b>ｏ</b>安住其中<b>ｏ</b>是為入不二法門<br>
				<br>
				無盡意菩薩曰<b>ｏ</b>布施<b>ｏ</b>迴向一切智為二<b>ｏ</b>布施性即是迴向一切智性<b>ｏ</b>如是持戒<b>ｏ</b>忍辱<b>ｏ</b>精進<b>ｏ</b>禪定<b>ｏ</b>智慧<b>ｏ</b>迴向一切智為二<b>ｏ</b>智慧性即是迴向一切智性<b>ｏ</b>於其中入一相者<b>ｏ</b>是為入不二法門<br>
				<br>
				深慧菩薩曰<b>ｏ</b>是空<b>ｏ</b>是無相<b>ｏ</b>是無作為二<b>ｏ</b>空即無相<b>ｏ</b>無相即無作<b>ｏ</b>若空<b>ｏ</b>無相<b>ｏ</b>無作<b>ｏ</b>則無心意識<b>ｏ</b>於一解脫門即是三解脫門者<b>ｏ</b>是為入不二法門<br>
				<br>
				寂根菩薩曰<b>ｏ</b>佛<b>ｏ</b>法<b>ｏ</b>眾為二<b>ｏ</b>佛即是法<b>ｏ</b>法即是眾<b>ｏ</b>是三寶皆無為相<b>ｏ</b>與虛空等<b>ｏ</b>一切法亦爾<b>ｏ</b>能隨此行者<b>ｏ</b>是為入不二法門<br>
				<br>
				心無礙菩薩曰<b>ｏ</b>身<b>ｏ</b>身滅為二<b>ｏ</b>身即是身滅<b>ｏ</b>所以者何<b>ｏ</b>見身實相者<b>ｏ</b>不起見身及見滅身<b>ｏ</b>身與滅身無二無分別<b>ｏ</b>於其中不驚<b>ｏ</b>不懼者<b>ｏ</b>是為入不二法門<br>
				<br>
				上善菩薩曰<b>ｏ</b>身<b>ｏ</b>口<b>ｏ</b>意善為二<b>ｏ</b>是三業皆無作相<b>ｏ</b>身無作相<b>ｏ</b>即口無作相<b>ｏ</b>口無作相<b>ｏ</b>即意無作相<b>ｏ</b>是三業無作相<b>ｏ</b>即一切法無作相<b>ｏ</b>能如是隨無作慧者<b>ｏ</b>是為入不二法門<br>
				<br>
				福田菩薩曰<b>ｏ</b>福行<b>ｏ</b>罪行<b>ｏ</b>不動行為二<b>ｏ</b>三行實性即是空<b>ｏ</b>空則無福行<b>ｏ</b>無罪行<b>ｏ</b>無不動行<b>ｏ</b>於此三行而不起者<b>ｏ</b>是為入不二法門<br>
				<br>
				華嚴菩薩曰<b>ｏ</b>從我起二為二<b>ｏ</b>見我實相者<b>ｏ</b>不起二法<b>ｏ</b>若不住二法<b>ｏ</b>則無有識<b>ｏ</b>無所識者<b>ｏ</b>是為入不二法門<br>
				<br>
				德藏菩薩曰<b>ｏ</b>有所得相為二<b>ｏ</b>若無所得<b>ｏ</b>則無取捨<b>ｏ</b>無取捨者<b>ｏ</b>是為入不二法門<br>
				<br>
				月上菩薩曰<b>ｏ</b>闇與明為二<b>ｏ</b>無闇<b>ｏ</b>無明<b>ｏ</b>則無有二<b>ｏ</b>所以者何<b>ｏ</b>如入滅受想定<b>ｏ</b>無闇<b>ｏ</b>無明<b>ｏ</b>一切法相亦復如是<b>ｏ</b>於其中平等入者<b>ｏ</b>是為入不二法門<br>
				<br>
				寶印手菩薩曰<b>ｏ</b>樂涅槃<b>ｏ</b>不樂世間為二<b>ｏ</b>若不樂涅槃<b>ｏ</b>不厭世間<b>ｏ</b>則無有二<b>ｏ</b>所以者何<b>ｏ</b>若有縛<b>ｏ</b>則有解<b>ｏ</b>若本無縛<b>ｏ</b>其誰求解<b>ｏ</b>無縛無解<b>ｏ</b>則無樂厭<b>ｏ</b>是為入不二法門<br>
				<br>
				珠頂王菩薩曰<b>ｏ</b>正道<b>ｏ</b>邪道為二<b>ｏ</b>住正道者<b>ｏ</b>則不分別是邪是正<b>ｏ</b>離此二者<b>ｏ</b>是為入不二法門<br>
				<br>
				樂實菩薩曰<b>ｏ</b>實<b>ｏ</b>不實為二<b>ｏ</b>實見者尚不見實<b>ｏ</b>何況非實<b>ｏ</b>所以者何<b>ｏ</b>非肉眼所見<b>ｏ</b>慧眼乃能見<b>ｏ</b>而此慧眼<b>ｏ</b>無見無不見<b>ｏ</b>是為入不二法門<br>
				<br>
				如是諸菩薩各各說已<b>ｏ</b>問文殊師利<b>ｏ</b>何等是菩薩入不二法門<br>
				<br>
				文殊師利曰<b>ｏ</b>如我意者<b>ｏ</b>於一切法無言無說<b>ｏ</b>無示無識<b>ｏ</b>離諸問答<b>ｏ</b>是為入不二法門<br>
				<br>
				於是文殊師利問維摩詰<b>ｏ</b>我等各自說已<b>ｏ</b>仁者當說何等是菩薩入不二法門<br>
				<br>
				時維摩詰默然無言<br>
				<br>
				文殊師利歎曰<b>ｏ</b>善哉<b>ｏ</b>善哉<b>ｏ</b>乃至無有文字<b>ｏ</b>語言<b>ｏ</b>是真入不二法門<br>
				<br>
				說是入不二法門品時<b>ｏ</b>於此眾中<b>ｏ</b>五千菩薩皆入不二法門<b>ｏ</b>得無生法忍
			</p>
		</section>
		<hr>
		<section>
			<h3>香積佛品第十</h3>
			<p>
				於是舍利弗心念<b>ｏ</b>日時欲至<b>ｏ</b>此諸菩薩當於何食<br>
				<br>
				時維摩詰知其意而語言<b>ｏ</b>佛說八解脫<b>ｏ</b>仁者受行<b>ｏ</b>豈雜欲食而聞法乎<b>ｏ</b>若欲食者<b>ｏ</b>且待須臾<b>ｏ</b>當令汝得未曾有食<br>
				<br>
				時維摩詰即入三昧<b>ｏ</b>以神通力示諸大眾<b>ｏ</b>上方界分過四十二恒河沙佛土<b>ｏ</b>有國名眾香<b>ｏ</b>佛號香積<b>ｏ</b>今現在<b>ｏ</b>其國香氣<b>ｏ</b>比於十方諸佛世界人<b>ｏ</b>天之香<b>ｏ</b>最為第一<b>ｏ</b>彼土無有聲聞<b>ｏ</b>辟支佛名<b>ｏ</b>唯有清淨大菩薩眾<b>ｏ</b>佛為說法<b>ｏ</b>其界一切<b>ｏ</b>皆以香作樓閣<b>ｏ</b>經行香地<b>ｏ</b>苑園皆香<b>ｏ</b>其食香氣<b>ｏ</b>周流十方無量世界<b>ｏ</b>時彼佛與諸菩薩方共坐食<b>ｏ</b>有諸天子皆號香嚴<b>ｏ</b>悉發阿耨多羅三藐三菩提心<b>ｏ</b>供養彼佛及諸菩薩<b>ｏ</b>此諸大眾莫不目見<br>
				<br>
				時維摩詰問眾菩薩言<b>ｏ</b>諸仁者<b>ｏ</b>誰能致彼佛飯<b>ｏ</b>以文殊師利威神力故<b>ｏ</b>咸皆默然<b>ｏ</b>維摩詰言<b>ｏ</b>仁此大眾<b>ｏ</b>無乃可恥<br>
				<br>
				文殊師利曰<b>ｏ</b>如佛所言<b>ｏ</b>勿輕未學<br>
				<br>
				於是維摩詰不起于座<b>ｏ</b>居眾會前<b>ｏ</b>化作菩薩<b>ｏ</b>相好光明<b>ｏ</b>威德殊勝<b>ｏ</b>蔽於眾會<b>ｏ</b>而告之曰<b>ｏ</b>汝往上方界分<b>ｏ</b>度如四十二恒河沙佛土<b>ｏ</b>有國名眾香<b>ｏ</b>佛號香積<b>ｏ</b>與諸菩薩方共坐食<b>ｏ</b>汝往到彼<b>ｏ</b>如我辭曰<b>ｏ</b>維摩詰稽首世尊足下<b>ｏ</b>致敬無量<b>ｏ</b>問訊起居<b>ｏ</b>少病少惱<b>ｏ</b>氣力安不<b>ｏ</b>願得世尊所食之餘<b>ｏ</b>當於娑婆世界施作佛事<b>ｏ</b>令此樂小法者得弘大道<b>ｏ</b>亦使如來名聲普聞<br>
				<br>
				時化菩薩即於會前<b>ｏ</b>昇于上方<b>ｏ</b>舉眾皆見其去<b>ｏ</b>到眾香界<b>ｏ</b>禮彼佛足<b>ｏ</b>又聞其言<b>ｏ</b>維摩詰稽首世尊足下<b>ｏ</b>致敬無量<b>ｏ</b>問訊起居<b>ｏ</b>少病少惱<b>ｏ</b>氣力安不<b>ｏ</b>願得世尊所食之餘<b>ｏ</b>欲於娑婆世界施作佛事<b>ｏ</b>使此樂小法者得弘大道<b>ｏ</b>亦使如來名聲普聞<br>
				<br>
				彼諸大士見化菩薩<b>ｏ</b>歎未曾有<b>ｏ</b>今此上人從何所來<b>ｏ</b>娑婆世界為在何許<b>ｏ</b>云何名為樂小法者<b>ｏ</b>即以問佛<b>ｏ</b>佛告之曰<b>ｏ</b>下方度如四十二恒河沙佛土<b>ｏ</b>有世界名娑婆<b>ｏ</b>佛號釋迦牟尼<b>ｏ</b>今現在<b>ｏ</b>於五濁惡世<b>ｏ</b>為樂小法眾生敷演道教<b>ｏ</b>彼有菩薩名維摩詰<b>ｏ</b>住不可思議解脫<b>ｏ</b>為諸菩薩說法<b>ｏ</b>故遣化來<b>ｏ</b>稱揚我名<b>ｏ</b>并讚此土<b>ｏ</b>令彼菩薩增益功德<br>
				<br>
				彼菩薩言<b>ｏ</b>其人何如<b>ｏ</b>乃作是化<b>ｏ</b>德力無畏<b>ｏ</b>神足若斯<b>ｏ</b>佛言<b>ｏ</b>甚大<b>ｏ</b>一切十方皆遣化往<b>ｏ</b>施作佛事<b>ｏ</b>饒益眾生<br>
				<br>
				於是香積如來以眾香鉢盛滿香飯<b>ｏ</b>與化菩薩<b>ｏ</b>時彼九百萬菩薩俱發聲言<b>ｏ</b>我欲詣娑婆世界供養釋迦牟尼佛<b>ｏ</b>并欲見維摩詰等諸菩薩眾<b>ｏ</b>佛言<b>ｏ</b>可往<b>ｏ</b>攝汝身香<b>ｏ</b>無令彼諸眾生起惑著心<b>ｏ</b>又當捨汝本形<b>ｏ</b>勿使彼國求菩薩者<b>ｏ</b>而自鄙恥<b>ｏ</b>又汝於彼莫懷輕賤<b>ｏ</b>而作礙想<b>ｏ</b>所以者何<b>ｏ</b>十方國土<b>ｏ</b>皆如虛空<b>ｏ</b>又諸佛為欲化諸樂小法者<b>ｏ</b>不盡現其清淨土耳<b>ｏ</b>時化菩薩既受鉢飯<b>ｏ</b>與彼九百萬菩薩俱<b>ｏ</b>承佛威神<b>ｏ</b>及維摩詰力<b>ｏ</b>於彼世界<b>ｏ</b>忽然不現<b>ｏ</b>須臾之間<b>ｏ</b>至維摩詰舍<br>
				<br>
				時維摩詰即化作九百萬師子之座<b>ｏ</b>嚴好如前<b>ｏ</b>諸菩薩皆坐其上<b>ｏ</b>是化菩薩以滿鉢香飯與維摩詰<b>ｏ</b>飯香普熏毘耶離城<b>ｏ</b>及三千大千世界<b>ｏ</b>時毘耶離婆羅門<b>ｏ</b>居士等<b>ｏ</b>聞是香氣<b>ｏ</b>身意快然<b>ｏ</b>歎未曾有<b>ｏ</b>於是長者主月蓋從八萬四千人<b>ｏ</b>來入維摩詰舍<b>ｏ</b>見其室中菩薩甚多<b>ｏ</b>諸師子座<b>ｏ</b>高廣嚴好<b>ｏ</b>皆大歡喜<b>ｏ</b>禮眾菩薩及大弟子<b>ｏ</b>却住一面<b>ｏ</b>諸地神<b>ｏ</b>虛空神及欲<b>ｏ</b>色界諸天<b>ｏ</b>聞此香氣<b>ｏ</b>亦皆來入維摩詰舍<br>
				<br>
				時維摩詰語舍利弗等諸大聲聞<b>ｏ</b>仁者可食<b>ｏ</b>如來甘露味飯<b>ｏ</b>大悲所熏<b>ｏ</b>無以限意食之<b>ｏ</b>使不消也<b>ｏ</b>有異聲聞念<b>ｏ</b>是飯少<b>ｏ</b>而此大眾人人當食<b>ｏ</b>化菩薩曰<b>ｏ</b>勿以聲聞小德小智<b>ｏ</b>稱量如來無量福慧<b>ｏ</b>四海有竭<b>ｏ</b>此飯無盡<b>ｏ</b>使一切人食<b>ｏ</b>揣若須彌<b>ｏ</b>乃至一劫<b>ｏ</b>猶不能盡<b>ｏ</b>所以者何<b>ｏ</b>無盡戒<b>ｏ</b>定<b>ｏ</b>智慧<b>ｏ</b>解脫<b>ｏ</b>解脫知見功德具足者<b>ｏ</b>所食之餘<b>ｏ</b>終不可盡<b>ｏ</b>於是鉢飯悉飽眾會<b>ｏ</b>猶故不〔歹＊斯〕<b>ｏ</b>其諸菩薩<b>ｏ</b>聲聞<b>ｏ</b>天<b>ｏ</b>人<b>ｏ</b>食此飯者<b>ｏ</b>身安快樂<b>ｏ</b>譬如一切樂莊嚴國諸菩薩也<b>ｏ</b>又諸毛孔皆出妙香<b>ｏ</b>亦如眾香國土諸樹之香<br>
				<br>
				爾時維摩詰問眾香菩薩<b>ｏ</b>香積如來以何說法<br>
				<br>
				彼菩薩曰<b>ｏ</b>我土如來無文字說<b>ｏ</b>但以眾香令諸天<b>ｏ</b>人得入律行<b>ｏ</b>菩薩各各坐香樹下<b>ｏ</b>聞斯妙香<b>ｏ</b>即獲一切德藏三昧<b>ｏ</b>得是三昧者<b>ｏ</b>菩薩所有功德皆悉具足<br>
				<br>
				彼諸菩薩問維摩詰<b>ｏ</b>今世尊釋迦牟尼以何說法<br>
				<br>
				維摩詰言<b>ｏ</b>此土眾生剛強難化<b>ｏ</b>故佛為說剛強之語以調伏之<b>ｏ</b>言是地獄<b>ｏ</b>是畜生<b>ｏ</b>是餓鬼<b>ｏ</b>是諸難處<b>ｏ</b>是愚人生處<b>ｏ</b>是身邪行<b>ｏ</b>是身邪行報<b>ｏ</b>是口邪行<b>ｏ</b>是口邪行報<b>ｏ</b>是意邪行<b>ｏ</b>是意邪行報<b>ｏ</b>是殺生<b>ｏ</b>是殺生報<b>ｏ</b>是不與取<b>ｏ</b>是不與取報<b>ｏ</b>是邪婬<b>ｏ</b>是邪婬報<b>ｏ</b>是妄語<b>ｏ</b>是妄語報<b>ｏ</b>是兩舌<b>ｏ</b>是兩舌報<b>ｏ</b>是惡口<b>ｏ</b>是惡口報<b>ｏ</b>是無義語<b>ｏ</b>是無義語報<b>ｏ</b>是貪嫉<b>ｏ</b>是貪嫉報<b>ｏ</b>是瞋惱<b>ｏ</b>是瞋惱報<b>ｏ</b>是邪見<b>ｏ</b>是邪見報<b>ｏ</b>是慳悋<b>ｏ</b>是慳悋報<b>ｏ</b>是毀戒<b>ｏ</b>是毀戒報<b>ｏ</b>是瞋恚<b>ｏ</b>是瞋恚報<b>ｏ</b>是懈怠<b>ｏ</b>是懈怠報<b>ｏ</b>是亂意<b>ｏ</b>是亂意報<b>ｏ</b>是愚癡<b>ｏ</b>是愚癡報<b>ｏ</b>是結戒<b>ｏ</b>是持戒<b>ｏ</b>是犯戒<b>ｏ</b>是應作<b>ｏ</b>是不應作<b>ｏ</b>是障礙<b>ｏ</b>是不障礙<b>ｏ</b>是得罪<b>ｏ</b>是離罪<b>ｏ</b>是淨<b>ｏ</b>是垢<b>ｏ</b>是有漏<b>ｏ</b>是無漏<b>ｏ</b>是邪道<b>ｏ</b>是正道<b>ｏ</b>是有為<b>ｏ</b>是無為<b>ｏ</b>是世間<b>ｏ</b>是涅槃<b>ｏ</b>以難化之人<b>ｏ</b>心如猨猴<b>ｏ</b>故以若干種法<b>ｏ</b>制御其心<b>ｏ</b>乃可調伏<b>ｏ</b>譬如象馬<b>ｏ</b>〔怡－台＋龍〕悷不調<b>ｏ</b>加諸楚毒<b>ｏ</b>乃至徹骨<b>ｏ</b>然後調伏<b>ｏ</b>如是剛強難化眾生<b>ｏ</b>故以一切苦切之言<b>ｏ</b>乃可入律<br>
				<br>
				彼諸菩薩聞說是已<b>ｏ</b>皆曰<b>ｏ</b>未曾有也<b>ｏ</b>如世尊釋迦牟尼佛<b>ｏ</b>隱其無量自在之力<b>ｏ</b>乃以貧所樂法<b>ｏ</b>度脫眾生<b>ｏ</b>斯諸菩薩亦能勞謙<b>ｏ</b>以無量大悲<b>ｏ</b>生是佛土<br>
				<br>
				維摩詰言<b>ｏ</b>此土菩薩於諸眾生大悲堅固<b>ｏ</b>誠如所言<b>ｏ</b>然其一世饒益眾生<b>ｏ</b>多於彼國百千劫行<b>ｏ</b>所以者何<b>ｏ</b>此娑婆世界有十事善法<b>ｏ</b>諸餘淨土之所無有<b>ｏ</b>何等為十<b>ｏ</b>以布施攝貧窮<b>ｏ</b>以淨戒攝毀禁<b>ｏ</b>以忍辱攝瞋恚<b>ｏ</b>以精進攝懈怠<b>ｏ</b>以禪定攝亂意<b>ｏ</b>以智慧攝愚癡<b>ｏ</b>說除難法度八難者<b>ｏ</b>以大乘法度樂小乘者<b>ｏ</b>以諸善根濟無德者<b>ｏ</b>常以四攝成就眾生<b>ｏ</b>是為十<br>
				<br>
				彼菩薩曰<b>ｏ</b>菩薩成就幾法<b>ｏ</b>於此世界行無瘡疣<b>ｏ</b>生于淨土<br>
				<br>
				維摩詰言<b>ｏ</b>菩薩成就八法<b>ｏ</b>於此世界行無瘡疣<b>ｏ</b>生于淨土<b>ｏ</b>何等為八<b>ｏ</b>饒益眾生<b>ｏ</b>而不望報<b>ｏ</b>代一切眾生受諸苦惱<b>ｏ</b>所作功德盡以施之<b>ｏ</b>等心眾生<b>ｏ</b>謙下無礙<b>ｏ</b>於諸菩薩視之如佛<b>ｏ</b>所未聞經<b>ｏ</b>聞之不疑<b>ｏ</b>不與聲聞而相違背<b>ｏ</b>不嫉彼供<b>ｏ</b>不高己利<b>ｏ</b>而於其中調伏其心<b>ｏ</b>常省己過<b>ｏ</b>不訟彼短<b>ｏ</b>恒以一心求諸功德<b>ｏ</b>是為八法<br>
				<br>
				維摩詰<b>ｏ</b>文殊師利於大眾中說是法時<b>ｏ</b>百千天<b>ｏ</b>人皆發阿耨多羅三藐三菩提心<b>ｏ</b>十千菩薩得無生法忍
			</p>
		</section>
		<hr>
		<section>
			<h3>菩薩行品第十一</h3>
			<p>
				是時佛說法於菴羅樹園<b>ｏ</b>其地忽然廣博嚴事<b>ｏ</b>一切眾會皆作金色<b>ｏ</b>阿難白佛言<b>ｏ</b>世尊<b>ｏ</b>以何因緣<b>ｏ</b>有此瑞應<b>ｏ</b>是處忽然廣博嚴事<b>ｏ</b>一切眾會皆作金色<br>
				<br>
				佛告阿難<b>ｏ</b>是維摩詰<b>ｏ</b>文殊師利<b>ｏ</b>與諸大眾恭敬圍繞<b>ｏ</b>發意欲來<b>ｏ</b>故先為此瑞應<br>
				<br>
				於是維摩詰語文殊師利<b>ｏ</b>可共見佛<b>ｏ</b>與諸菩薩禮事供養<br>
				<br>
				文殊師利言<b>ｏ</b>善哉<b>ｏ</b>行矣<b>ｏ</b>今正是時<br>
				<br>
				維摩詰即以神力<b>ｏ</b>持諸大眾并師子座<b>ｏ</b>置於右掌<b>ｏ</b>往詣佛所<b>ｏ</b>到已著地<b>ｏ</b>稽首佛足<b>ｏ</b>右遶七匝<b>ｏ</b>一心合掌<b>ｏ</b>在一面立<b>ｏ</b>其諸菩薩即皆避座<b>ｏ</b>稽首佛足<b>ｏ</b>亦繞七匝<b>ｏ</b>於一面立<b>ｏ</b>諸大弟子<b>ｏ</b>釋<b>ｏ</b>梵<b>ｏ</b>四天王等<b>ｏ</b>亦皆避座<b>ｏ</b>稽首佛足<b>ｏ</b>在一面立<br>
				<br>
				於是世尊如法慰問諸菩薩已<b>ｏ</b>各令復坐<b>ｏ</b>即皆受教<b>ｏ</b>眾坐已定<b>ｏ</b>佛語舍利弗<b>ｏ</b>汝見菩薩大士<b>ｏ</b>自在神力之所為乎<br>
				<br>
				唯然<b>ｏ</b>已見<br>
				<br>
				於汝意云何<b>ｏ</b>世尊<b>ｏ</b>我覩其為不可思議<b>ｏ</b>非意所圖<b>ｏ</b>非度所測<br>
				<br>
				爾時阿難白佛言<b>ｏ</b>世尊<b>ｏ</b>今所聞香<b>ｏ</b>自昔未有<b>ｏ</b>是為何香<br>
				<br>
				佛告阿難<b>ｏ</b>是彼菩薩毛孔之香<br>
				<br>
				於是舍利弗語阿難言<b>ｏ</b>我等毛孔亦出是香<br>
				<br>
				阿難言<b>ｏ</b>此所從來<br>
				<br>
				曰<b>ｏ</b>是長者維摩詰<b>ｏ</b>從眾香國<b>ｏ</b>取佛餘飯<b>ｏ</b>於舍食者<b>ｏ</b>一切毛孔皆香若此<br>
				<br>
				阿難問維摩詰<b>ｏ</b>是香氣住當久如<br>
				<br>
				維摩詰言<b>ｏ</b>至此飯消<br>
				<br>
				曰<b>ｏ</b>此飯久如當消<br>
				<br>
				曰<b>ｏ</b>此飯勢力至于七日<b>ｏ</b>然後乃消<b>ｏ</b>又阿難<b>ｏ</b>若聲聞人未入正位<b>ｏ</b>食此飯者<b>ｏ</b>得入正位<b>ｏ</b>然後乃消<b>ｏ</b>已入正位<b>ｏ</b>食此飯者<b>ｏ</b>得心解脫<b>ｏ</b>然後乃消<b>ｏ</b>若未發大乘意<b>ｏ</b>食此飯者<b>ｏ</b>至發意乃消<b>ｏ</b>已發意食此飯者<b>ｏ</b>得無生忍<b>ｏ</b>然後乃消<b>ｏ</b>已得無生忍<b>ｏ</b>食此飯者<b>ｏ</b>至一生補處<b>ｏ</b>然後乃消<b>ｏ</b>譬如有藥<b>ｏ</b>名曰上味<b>ｏ</b>其有服者<b>ｏ</b>身諸毒滅<b>ｏ</b>然後乃消<b>ｏ</b>此飯如是<b>ｏ</b>滅除一切諸煩惱毒<b>ｏ</b>然後乃消<br>
				<br>
				阿難白佛言<b>ｏ</b>未曾有也<b>ｏ</b>世尊<b>ｏ</b>如此香飯能作佛事<br>
				<br>
				佛言<b>ｏ</b>如是<b>ｏ</b>如是<b>ｏ</b>阿難<b>ｏ</b>或有佛土以佛光明而作佛事<b>ｏ</b>有以諸菩薩而作佛事<b>ｏ</b>有以佛所化人而作佛事<b>ｏ</b>有以菩提樹而作佛事<b>ｏ</b>有以佛衣服<b>ｏ</b>臥具而作佛事<b>ｏ</b>有以飯食而作佛事<b>ｏ</b>有以園林臺觀而作佛事<b>ｏ</b>有以三十二相<b>ｏ</b>八十隨形好而作佛事<b>ｏ</b>有以佛身而作佛事<b>ｏ</b>有以虛空而作佛事<b>ｏ</b>眾生應以此緣得入律行<b>ｏ</b>有以夢<b>ｏ</b>幻<b>ｏ</b>影<b>ｏ</b>響<b>ｏ</b>鏡中像<b>ｏ</b>水中月<b>ｏ</b>熱時炎<b>ｏ</b>如是等喻而作佛事<b>ｏ</b>有以音聲<b>ｏ</b>語言<b>ｏ</b>文字而作佛事<b>ｏ</b>或有清淨佛土<b>ｏ</b>寂寞無言<b>ｏ</b>無說<b>ｏ</b>無示<b>ｏ</b>無識<b>ｏ</b>無作<b>ｏ</b>無為<b>ｏ</b>而作佛事<b>ｏ</b>如是<b>ｏ</b>阿難<b>ｏ</b>諸佛威儀進止<b>ｏ</b>諸所施為<b>ｏ</b>無非佛事<br>
				<br>
				阿難<b>ｏ</b>有此四魔<b>ｏ</b>八萬四千諸煩惱門<b>ｏ</b>而諸眾生為之疲勞<b>ｏ</b>諸佛即以此法而作佛事<b>ｏ</b>是名入一切諸佛法門<b>ｏ</b>菩薩入此門者<b>ｏ</b>若見一切淨好佛土<b>ｏ</b>不以為喜<b>ｏ</b>不貪不高<b>ｏ</b>若見一切不淨佛土<b>ｏ</b>不以為憂<b>ｏ</b>不礙不沒<b>ｏ</b>但於諸佛生清淨心<b>ｏ</b>歡喜恭敬<b>ｏ</b>未曾有也<b>ｏ</b>諸佛如來功德平等<b>ｏ</b>為化眾生故<b>ｏ</b>而現佛土不同<b>ｏ</b>阿難<b>ｏ</b>汝見諸佛國土<b>ｏ</b>地有若干<b>ｏ</b>而虛空無若干也<b>ｏ</b>如是見諸佛色身有若干耳<b>ｏ</b>其無礙慧無若干也<br>
				<br>
				阿難<b>ｏ</b>諸佛色身<b>ｏ</b>威相<b>ｏ</b>種性<b>ｏ</b>戒<b>ｏ</b>定<b>ｏ</b>智慧<b>ｏ</b>解脫<b>ｏ</b>解脫知見<b>ｏ</b>力<b>ｏ</b>無所畏<b>ｏ</b>不共之法<b>ｏ</b>大慈<b>ｏ</b>大悲<b>ｏ</b>威儀所行<b>ｏ</b>及其壽命<b>ｏ</b>說法教化<b>ｏ</b>成就眾生<b>ｏ</b>淨佛國土<b>ｏ</b>具諸佛法<b>ｏ</b>悉皆同等<b>ｏ</b>是故名為三藐三佛陀<b>ｏ</b>名為多陀阿伽度<b>ｏ</b>名為佛陀<b>ｏ</b>阿難<b>ｏ</b>若我廣說此三句義<b>ｏ</b>汝以劫壽<b>ｏ</b>不能盡受<b>ｏ</b>正使三千大千世界滿中眾生<b>ｏ</b>皆如阿難多聞第一<b>ｏ</b>得念總持<b>ｏ</b>此諸人等<b>ｏ</b>以劫之壽<b>ｏ</b>亦不能受<b>ｏ</b>如是<b>ｏ</b>阿難<b>ｏ</b>諸佛阿耨多羅三藐三菩提<b>ｏ</b>無有限量<b>ｏ</b>智慧辯才不可思議<br>
				<br>
				阿難白佛言<b>ｏ</b>我從今已往<b>ｏ</b>不敢自謂以為多聞<br>
				<br>
				佛告阿難<b>ｏ</b>勿起退意<b>ｏ</b>所以者何<b>ｏ</b>我說汝於聲聞中為最多聞<b>ｏ</b>非謂菩薩<b>ｏ</b>且止<b>ｏ</b>阿難<b>ｏ</b>其有智者不應限度諸菩薩也<b>ｏ</b>一切海淵尚可測量<b>ｏ</b>菩薩禪定<b>ｏ</b>智慧<b>ｏ</b>總持<b>ｏ</b>辯才一切功德不可量也<b>ｏ</b>阿難<b>ｏ</b>汝等捨置菩薩所行<b>ｏ</b>是維摩詰一時所現神通之力<b>ｏ</b>一切聲聞<b>ｏ</b>辟支佛於百千劫<b>ｏ</b>盡力變化所不能作<br>
				<br>
				爾時眾香世界菩薩來者<b>ｏ</b>合掌白佛言<b>ｏ</b>世尊<b>ｏ</b>我等初見此土<b>ｏ</b>生下劣想<b>ｏ</b>今自悔責<b>ｏ</b>捨離是心<b>ｏ</b>所以者何<b>ｏ</b>諸佛方便<b>ｏ</b>不可思議<b>ｏ</b>為度眾生故<b>ｏ</b>隨其所應<b>ｏ</b>現佛國異<b>ｏ</b>唯然世尊<b>ｏ</b>願賜少法<b>ｏ</b>還於彼土<b>ｏ</b>當念如來<br>
				<br>
				佛告諸菩薩<b>ｏ</b>有盡無盡解脫法門<b>ｏ</b>汝等當學<b>ｏ</b>何謂為盡<b>ｏ</b>謂有為法<b>ｏ</b>何謂無盡<b>ｏ</b>謂無為法<b>ｏ</b>如菩薩者<b>ｏ</b>不盡有為<b>ｏ</b>不住無為<br>
				<br>
				何謂不盡有為<b>ｏ</b>謂不離大慈<b>ｏ</b>不捨大悲<b>ｏ</b>深發一切智心<b>ｏ</b>而不忽忘<b>ｏ</b>教化眾生<b>ｏ</b>終不厭倦<b>ｏ</b>於四攝法<b>ｏ</b>常念順行<b>ｏ</b>護持正法<b>ｏ</b>不惜軀命<b>ｏ</b>種諸善根<b>ｏ</b>無有疲厭<b>ｏ</b>志常安住<b>ｏ</b>方便迴向<b>ｏ</b>求法不懈<b>ｏ</b>說法無悋<b>ｏ</b>勤供諸佛<b>ｏ</b>故入生死而無所畏<b>ｏ</b>於諸榮辱<b>ｏ</b>心無憂喜<b>ｏ</b>不輕未學<b>ｏ</b>敬學如佛<b>ｏ</b>墮煩惱者<b>ｏ</b>令發正念<b>ｏ</b>於遠離樂<b>ｏ</b>不以為貴<b>ｏ</b>不著己樂<b>ｏ</b>慶於彼樂<b>ｏ</b>在諸禪定<b>ｏ</b>如地獄想<b>ｏ</b>於生死中<b>ｏ</b>如園觀想<b>ｏ</b>見來求者<b>ｏ</b>為善師想<b>ｏ</b>捨諸所有<b>ｏ</b>具一切智想<b>ｏ</b>見毀戒人<b>ｏ</b>起救護想<b>ｏ</b>諸波羅蜜<b>ｏ</b>為父母想<b>ｏ</b>道品之法<b>ｏ</b>為眷屬想<b>ｏ</b>發行善根<b>ｏ</b>無有齊限<b>ｏ</b>以諸淨國嚴飾之事<b>ｏ</b>成己佛土<b>ｏ</b>行無限施<b>ｏ</b>具足相好<b>ｏ</b>除一切惡<b>ｏ</b>淨身口意<b>ｏ</b>生死無數劫<b>ｏ</b>意而有勇<b>ｏ</b>聞佛無量德<b>ｏ</b>志而不倦<b>ｏ</b>以智慧劍<b>ｏ</b>破煩惱賊<b>ｏ</b>出陰界入<b>ｏ</b>荷負眾生<b>ｏ</b>永使解脫<b>ｏ</b>以大精進<b>ｏ</b>摧伏魔軍<b>ｏ</b>常求無念實相智慧行<b>ｏ</b>於世間法少欲知足<b>ｏ</b>於出世間求之無厭<b>ｏ</b>而不捨世間法<b>ｏ</b>不壞威儀法而能隨俗<b>ｏ</b>起神通慧<b>ｏ</b>引導眾生<b>ｏ</b>得念總持<b>ｏ</b>所聞不忘<b>ｏ</b>善別諸根<b>ｏ</b>斷眾生疑<b>ｏ</b>以樂說辯<b>ｏ</b>演法無礙<b>ｏ</b>淨十善道<b>ｏ</b>受天<b>ｏ</b>人福<b>ｏ</b>修四無量<b>ｏ</b>開梵天道<b>ｏ</b>勸請說法<b>ｏ</b>隨喜讚善<b>ｏ</b>得佛音聲<b>ｏ</b>身口意善<b>ｏ</b>得佛威儀<b>ｏ</b>深修善法<b>ｏ</b>所行轉勝<b>ｏ</b>以大乘教<b>ｏ</b>成菩薩僧<b>ｏ</b>心無放逸<b>ｏ</b>不失眾善<b>ｏ</b>行如此法<b>ｏ</b>是名菩薩不盡有為<br>
				<br>
				何謂菩薩不住無為<b>ｏ</b>謂修學空<b>ｏ</b>不以空為證<b>ｏ</b>修學無相<b>ｏ</b>無作<b>ｏ</b>不以無相<b>ｏ</b>無作為證<b>ｏ</b>修學無起<b>ｏ</b>不以無起為證<b>ｏ</b>觀於無常<b>ｏ</b>而不厭善本<b>ｏ</b>觀世間苦<b>ｏ</b>而不惡生死<b>ｏ</b>觀於無我<b>ｏ</b>而誨人不倦<b>ｏ</b>觀於寂滅<b>ｏ</b>而不永滅<b>ｏ</b>觀於遠離<b>ｏ</b>而身心修善<b>ｏ</b>觀無所歸<b>ｏ</b>而歸趣善法<b>ｏ</b>觀於無生<b>ｏ</b>而以生法荷負一切<b>ｏ</b>觀於無漏<b>ｏ</b>而不斷諸漏<b>ｏ</b>觀無所行<b>ｏ</b>而以行法教化眾生<b>ｏ</b>觀於空無<b>ｏ</b>而不捨大悲<b>ｏ</b>觀正法位<b>ｏ</b>而不隨小乘<b>ｏ</b>觀諸法虛妄<b>ｏ</b>無牢無人<b>ｏ</b>無主無相<b>ｏ</b>本願未滿<b>ｏ</b>而不虛福德<b>ｏ</b>禪定<b>ｏ</b>智慧<b>ｏ</b>修如此法<b>ｏ</b>是名菩薩不住無為<br>
				<br>
				又具福德故<b>ｏ</b>不住無為<b>ｏ</b>具智慧故<b>ｏ</b>不盡有為<b>ｏ</b>大慈悲故<b>ｏ</b>不住無為<b>ｏ</b>滿本願故<b>ｏ</b>不盡有為<b>ｏ</b>集法藥故<b>ｏ</b>不住無為<b>ｏ</b>隨授藥故<b>ｏ</b>不盡有為<b>ｏ</b>知眾生病故<b>ｏ</b>不住無為<b>ｏ</b>滅眾生病故<b>ｏ</b>不盡有為<b>ｏ</b>諸正士菩薩以修此法<b>ｏ</b>不盡有為<b>ｏ</b>不住無為<b>ｏ</b>是名盡無盡解脫法門<b>ｏ</b>汝等當學<br>
				<br>
				爾時彼諸菩薩聞說是法<b>ｏ</b>皆大歡喜<b>ｏ</b>以眾妙華<b>ｏ</b>若干種色<b>ｏ</b>若干種香<b>ｏ</b>散遍三千大千世界<b>ｏ</b>供養於佛<b>ｏ</b>及此經法<b>ｏ</b>并諸菩薩已<b>ｏ</b>稽首佛足<b>ｏ</b>歎未曾有<b>ｏ</b>言<b>ｏ</b>釋迦牟尼佛乃能於此善行方便<b>ｏ</b>言已<b>ｏ</b>忽然不現<b>ｏ</b>還到彼國
			</p>
		</section>
		<hr>
		<section>
			<h3>見阿閦佛品第十二</h3>
			<p>
				爾時世尊問維摩詰<b>ｏ</b>汝欲見如來<b>ｏ</b>為以何等觀如來乎<br>
				<br>
				維摩詰言<b>ｏ</b>如自觀身實相<b>ｏ</b>觀佛亦然<b>ｏ</b>我觀如來前際不來<b>ｏ</b>後際不去<b>ｏ</b>今則不住<b>ｏ</b>不觀色<b>ｏ</b>不觀色如<b>ｏ</b>不觀色性<b>ｏ</b>不觀受<b>ｏ</b>想<b>ｏ</b>行<b>ｏ</b>識<b>ｏ</b>不觀識如<b>ｏ</b>不觀識性<b>ｏ</b>非四大起<b>ｏ</b>同於虛空<b>ｏ</b>六入無積<b>ｏ</b>眼<b>ｏ</b>耳<b>ｏ</b>鼻<b>ｏ</b>舌<b>ｏ</b>身<b>ｏ</b>心已過<b>ｏ</b>不在三界<b>ｏ</b>三垢已離<b>ｏ</b>順三脫門<b>ｏ</b>具足三明<b>ｏ</b>與無明等<b>ｏ</b>不一相<b>ｏ</b>不異相<b>ｏ</b>不自相<b>ｏ</b>不他相<b>ｏ</b>非無相<b>ｏ</b>非取相<b>ｏ</b>不此岸<b>ｏ</b>不彼岸<b>ｏ</b>不中流<b>ｏ</b>而化眾生<b>ｏ</b>觀於寂滅<b>ｏ</b>亦不永滅<b>ｏ</b>不此不彼<b>ｏ</b>不以此<b>ｏ</b>不以彼<b>ｏ</b>不可以智知<b>ｏ</b>不可以識識<b>ｏ</b>無晦無明<b>ｏ</b>無名無相<b>ｏ</b>無強無弱<b>ｏ</b>非淨非穢<b>ｏ</b>不在方<b>ｏ</b>不離方<b>ｏ</b>非有為<b>ｏ</b>非無為<b>ｏ</b>無示無說<b>ｏ</b>不施不慳<b>ｏ</b>不戒不犯<b>ｏ</b>不忍不恚<b>ｏ</b>不進不怠<b>ｏ</b>不定不亂<b>ｏ</b>不智不愚<b>ｏ</b>不誠不欺<b>ｏ</b>不來不去<b>ｏ</b>不出不入<b>ｏ</b>一切言語道斷<b>ｏ</b>非福田<b>ｏ</b>非不福田<b>ｏ</b>非應供養<b>ｏ</b>非不應供養<b>ｏ</b>非取非捨<b>ｏ</b>非有相<b>ｏ</b>非無相<b>ｏ</b>同真際<b>ｏ</b>等法性<b>ｏ</b>不可稱<b>ｏ</b>不可量<b>ｏ</b>過諸稱量<b>ｏ</b>非大非小<b>ｏ</b>非見非聞<b>ｏ</b>非覺非知<b>ｏ</b>離眾結縛<b>ｏ</b>等諸智<b>ｏ</b>同眾生<b>ｏ</b>於諸法無分別<b>ｏ</b>一切無失<b>ｏ</b>無濁無惱<b>ｏ</b>無作無起<b>ｏ</b>無生無滅<b>ｏ</b>無畏無憂<b>ｏ</b>無喜無厭無著<b>ｏ</b>無已有<b>ｏ</b>無當有<b>ｏ</b>無今有<b>ｏ</b>不可以一切言說分別顯示<b>ｏ</b>世尊<b>ｏ</b>如來身為若此<b>ｏ</b>作如是觀<b>ｏ</b>以斯觀者<b>ｏ</b>名為正觀<b>ｏ</b>若他觀者<b>ｏ</b>名為邪觀<br>
				<br>
				爾時舍利弗問維摩詰<b>ｏ</b>汝於何沒而來生此<br>
				<br>
				維摩詰言<b>ｏ</b>汝所得法有沒生乎<br>
				<br>
				舍利弗言<b>ｏ</b>無沒生也<br>
				<br>
				若諸法無沒生相<b>ｏ</b>云何問言<b>ｏ</b>汝於何沒而來生此<b>ｏ</b>於意云何<b>ｏ</b>譬如幻師<b>ｏ</b>幻作男女<b>ｏ</b>寧沒生耶<br>
				<br>
				舍利弗言<b>ｏ</b>無沒生也<b>ｏ</b>汝豈不聞佛說諸法如幻相乎<br>
				<br>
				答曰<b>ｏ</b>如是<b>ｏ</b>若一切法如幻相者<b>ｏ</b>云何問言<b>ｏ</b>汝於何沒而來生此<b>ｏ</b>舍利弗<b>ｏ</b>沒者為虛誑法<b>ｏ</b>敗壞之相<b>ｏ</b>生者為虛誑法<b>ｏ</b>相續之相<b>ｏ</b>菩薩雖沒<b>ｏ</b>不盡善本<b>ｏ</b>雖生<b>ｏ</b>不長諸惡<br>
				<br>
				是時佛告舍利弗<b>ｏ</b>有國名妙喜<b>ｏ</b>佛號無動<b>ｏ</b>是維摩詰於彼國沒<b>ｏ</b>而來生此<br>
				<br>
				舍利弗言<b>ｏ</b>未曾有也<b>ｏ</b>世尊<b>ｏ</b>是人乃能捨清淨土<b>ｏ</b>而來樂此多怒害處<br>
				<br>
				維摩詰語舍利弗<b>ｏ</b>於意云何<b>ｏ</b>日光出時與冥合乎<br>
				<br>
				答曰<b>ｏ</b>不也<b>ｏ</b>日光出時<b>ｏ</b>即無眾冥<br>
				<br>
				維摩詰言<b>ｏ</b>夫日何故行閻浮提<br>
				<br>
				答曰<b>ｏ</b>欲以明照<b>ｏ</b>為之除冥<br>
				<br>
				維摩詰言<b>ｏ</b>菩薩如是<b>ｏ</b>雖生不淨佛土<b>ｏ</b>為化眾生故<b>ｏ</b>不與愚闇而共合也<b>ｏ</b>但滅眾生煩惱闇耳<br>
				<br>
				是時大眾渴仰<b>ｏ</b>欲見妙喜世界無動如來<b>ｏ</b>及其菩薩<b>ｏ</b>聲聞之眾<b>ｏ</b>佛知一切眾會所念<b>ｏ</b>告維摩詰言<b>ｏ</b>善男子<b>ｏ</b>為此眾會<b>ｏ</b>現妙喜國無動如來<b>ｏ</b>及諸菩薩<b>ｏ</b>聲聞之眾<b>ｏ</b>眾皆欲見<br>
				<br>
				於是維摩詰心念<b>ｏ</b>吾當不起于座<b>ｏ</b>接妙喜國<b>ｏ</b>鐵圍山川溪谷江河<b>ｏ</b>大海泉源<b>ｏ</b>須彌諸山<b>ｏ</b>及日月星宿<b>ｏ</b>天龍鬼神梵天等宮<b>ｏ</b>并諸菩薩<b>ｏ</b>聲聞之眾<b>ｏ</b>城邑聚落<b>ｏ</b>男女大小<b>ｏ</b>乃至無動如來<b>ｏ</b>及菩提樹<b>ｏ</b>諸妙蓮華<b>ｏ</b>能於十方作佛事者<b>ｏ</b>三道寶階從閻浮提<b>ｏ</b>至忉利天<b>ｏ</b>以此寶階<b>ｏ</b>諸天來下<b>ｏ</b>悉為禮敬無動如來<b>ｏ</b>聽受經法<b>ｏ</b>閻浮提人<b>ｏ</b>亦登其階<b>ｏ</b>上昇忉利<b>ｏ</b>見彼諸天<b>ｏ</b>妙喜世界成就如是無量功德<b>ｏ</b>上至阿迦膩吒天<b>ｏ</b>下至水際<b>ｏ</b>以右手斷取<b>ｏ</b>如陶家輪<b>ｏ</b>入此世界<b>ｏ</b>猶持華鬘<b>ｏ</b>示一切眾<b>ｏ</b>作是念已<b>ｏ</b>入於三昧<b>ｏ</b>現神通力<b>ｏ</b>以其右手斷取妙喜世界<b>ｏ</b>置於此土<br>
				<br>
				彼得神通菩薩及聲聞眾<b>ｏ</b>并餘天<b>ｏ</b>人<b>ｏ</b>俱發聲言<b>ｏ</b>唯然世尊<b>ｏ</b>誰取我去<b>ｏ</b>願見救護<b>ｏ</b>無動佛言<b>ｏ</b>非我所為<b>ｏ</b>是維摩詰神力所作<b>ｏ</b>其餘未得神通者<b>ｏ</b>不覺不知己之所往<b>ｏ</b>妙喜世界<b>ｏ</b>雖入此土<b>ｏ</b>而不增減<b>ｏ</b>於是世界亦不迫隘<b>ｏ</b>如本無異<br>
				<br>
				爾時釋迦牟尼佛告諸大眾<b>ｏ</b>汝等且觀妙喜世界無動如來<b>ｏ</b>其國嚴飾<b>ｏ</b>菩薩行淨<b>ｏ</b>弟子清白<br>
				<br>
				皆曰<b>ｏ</b>唯然已見<br>
				<br>
				佛言<b>ｏ</b>若菩薩欲得如是清淨佛土<b>ｏ</b>當學無動如來所行之道<br>
				<br>
				現此妙喜國時<b>ｏ</b>娑婆世界十四那由他人<b>ｏ</b>發阿耨多羅三藐三菩提心<b>ｏ</b>皆願生於妙喜佛土<b>ｏ</b>釋迦牟尼佛即記之曰<b>ｏ</b>當生彼國<b>ｏ</b>時妙喜世界於此國土所應饒益<b>ｏ</b>其事訖已<b>ｏ</b>還復本處<b>ｏ</b>舉眾皆見<br>
				<br>
				佛告舍利弗<b>ｏ</b>汝見此妙喜世界及無動佛不<br>
				<br>
				唯然已見<b>ｏ</b>世尊<b>ｏ</b>願使一切眾生得清淨土<b>ｏ</b>如無動佛<b>ｏ</b>獲神通力<b>ｏ</b>如維摩詰<b>ｏ</b>世尊<b>ｏ</b>我等快得善利<b>ｏ</b>得見是人親近供養<b>ｏ</b>其諸眾生<b>ｏ</b>若今現在<b>ｏ</b>若佛滅後<b>ｏ</b>聞此經者<b>ｏ</b>亦得善利<b>ｏ</b>況復聞已信解<b>ｏ</b>受持讀誦解說<b>ｏ</b>如法修行<b>ｏ</b>若有手得是經典者<b>ｏ</b>便為已得法寶之藏<b>ｏ</b>若有讀誦解釋其義<b>ｏ</b>如說修行<b>ｏ</b>即為諸佛之所護念<b>ｏ</b>其有供養如是人者<b>ｏ</b>當知即為供養於佛<b>ｏ</b>其有書持此經卷者<b>ｏ</b>當知其室即有如來<b>ｏ</b>若聞是經能隨喜者<b>ｏ</b>斯人即為取一切智<b>ｏ</b>若能信解此經<b>ｏ</b>乃至一四句偈<b>ｏ</b>為他說者<b>ｏ</b>當知此人<b>ｏ</b>即是受阿耨多羅三藐三菩提記
			</p>
		</section>
		<hr>
		<section>
			<h3>法供養品第十三</h3>
			<p>
				爾時釋提桓因於大眾中白佛言<b>ｏ</b>世尊<b>ｏ</b>我雖從佛及文殊師利聞百千經<b>ｏ</b>未曾聞此不可思議<b>ｏ</b>自在神通<b>ｏ</b>決定實相經典<b>ｏ</b>如我解佛所說義趣<b>ｏ</b>若有眾生聞是經法<b>ｏ</b>信解受持讀誦之者<b>ｏ</b>必得是法不疑<b>ｏ</b>何況如說修行<b>ｏ</b>斯人即為閉眾惡趣開諸善門<b>ｏ</b>常為諸佛之所護念<b>ｏ</b>降伏外學<b>ｏ</b>摧滅魔怨<b>ｏ</b>修治菩提<b>ｏ</b>安處道場<b>ｏ</b>履踐如來所行之跡<b>ｏ</b>世尊<b>ｏ</b>若有受持讀誦如說修行者<b>ｏ</b>我當與諸眷屬供養給事<b>ｏ</b>所在聚落城邑<b>ｏ</b>山林曠野<b>ｏ</b>有是經處<b>ｏ</b>我亦與諸眷屬<b>ｏ</b>聽受法故共到其所<b>ｏ</b>其未信者<b>ｏ</b>當令生信<b>ｏ</b>其已信者<b>ｏ</b>當為作護<br>
				<br>
				佛言<b>ｏ</b>善哉<b>ｏ</b>善哉<b>ｏ</b>天帝<b>ｏ</b>如汝所說<b>ｏ</b>吾助爾喜<b>ｏ</b>此經廣說過去<b>ｏ</b>未來<b>ｏ</b>現在諸佛不可思議阿耨多羅三藐三菩提<b>ｏ</b>是故<b>ｏ</b>天帝<b>ｏ</b>若善男子<b>ｏ</b>善女人<b>ｏ</b>受持<b>ｏ</b>讀誦<b>ｏ</b>供養是經者<b>ｏ</b>即為供養去<b>ｏ</b>來<b>ｏ</b>今佛<br>
				<br>
				天帝<b>ｏ</b>正使三千大千世界如來滿中<b>ｏ</b>譬如甘蔗<b>ｏ</b>竹〔竺－二＋韋〕<b>ｏ</b>稻麻<b>ｏ</b>叢林<b>ｏ</b>若有善男子<b>ｏ</b>善女人<b>ｏ</b>或一劫<b>ｏ</b>或減一劫<b>ｏ</b>恭敬尊重<b>ｏ</b>讚歎供養<b>ｏ</b>奉諸所安<b>ｏ</b>至諸佛滅後<b>ｏ</b>以一一全身舍利起七寶塔<b>ｏ</b>縱廣一四天下<b>ｏ</b>高至梵天<b>ｏ</b>表剎莊嚴<b>ｏ</b>以一切華香<b>ｏ</b>瓔珞<b>ｏ</b>幢幡<b>ｏ</b>伎樂微妙第一<b>ｏ</b>若一劫<b>ｏ</b>若減一劫<b>ｏ</b>而供養之<b>ｏ</b>於天帝意云何<b>ｏ</b>其人植福<b>ｏ</b>寧為多不<br>
				<br>
				釋提桓因言<b>ｏ</b>多矣<b>ｏ</b>世尊<b>ｏ</b>彼之福德<b>ｏ</b>若以百千億劫<b>ｏ</b>說不能盡<br>
				<br>
				佛告天帝<b>ｏ</b>當知是善男子<b>ｏ</b>善女人<b>ｏ</b>聞是不可思議解脫經典<b>ｏ</b>信解受持<b>ｏ</b>讀誦修行<b>ｏ</b>福多於彼<b>ｏ</b>所以者何<b>ｏ</b>諸佛菩提皆從是生<b>ｏ</b>菩提之相不可限量<b>ｏ</b>以是因緣福不可量<br>
				<br>
				佛告天帝<b>ｏ</b>過去無量阿僧祇劫<b>ｏ</b>時世有佛<b>ｏ</b>號曰藥王如來<b>ｏ</b>應供<b>ｏ</b>正遍知<b>ｏ</b>明行足<b>ｏ</b>善逝<b>ｏ</b>世間解<b>ｏ</b>無上士<b>ｏ</b>調御丈夫<b>ｏ</b>天人師<b>ｏ</b>佛<b>ｏ</b>世尊<b>ｏ</b>世界名大莊嚴<b>ｏ</b>劫曰莊嚴<b>ｏ</b>佛壽二十小劫<b>ｏ</b>其聲聞僧三十六億那由他<b>ｏ</b>菩薩僧有十二億<b>ｏ</b>天帝<b>ｏ</b>是時有轉輪聖王<b>ｏ</b>名曰寶蓋<b>ｏ</b>七寶具足<b>ｏ</b>主四天下<b>ｏ</b>王有千子<b>ｏ</b>端正勇健<b>ｏ</b>能伏怨敵<br>
				<br>
				爾時寶蓋與其眷屬供養藥王如來<b>ｏ</b>施諸所安<b>ｏ</b>至滿五劫<b>ｏ</b>過五劫已<b>ｏ</b>告其千子<b>ｏ</b>汝等亦當如我<b>ｏ</b>以深心供養於佛<b>ｏ</b>於是千子受父王命<b>ｏ</b>供養藥王如來<b>ｏ</b>復滿五劫<b>ｏ</b>一切施安<b>ｏ</b>其王一子<b>ｏ</b>名曰月蓋<b>ｏ</b>獨坐思惟<b>ｏ</b>寧有供養殊過此者<b>ｏ</b>以佛神力<b>ｏ</b>空中有天曰<b>ｏ</b>善男子<b>ｏ</b>法之供養勝諸供養<b>ｏ</b>即問<b>ｏ</b>何謂法之供養<b>ｏ</b>天曰<b>ｏ</b>汝可往問藥王如來<b>ｏ</b>當廣為汝說法之供養<br>
				<br>
				即時月蓋王子行詣藥王如來<b>ｏ</b>稽首佛足<b>ｏ</b>却住一面<b>ｏ</b>白佛言<b>ｏ</b>世尊<b>ｏ</b>諸供養中<b>ｏ</b>法供養勝<b>ｏ</b>云何為法供養<b>ｏ</b>佛言<b>ｏ</b>善男子<b>ｏ</b>法供養者<b>ｏ</b>諸佛所說深經<b>ｏ</b>一切世間難信難受<b>ｏ</b>微妙難見<b>ｏ</b>清淨無染<b>ｏ</b>非但分別思惟之所能得<b>ｏ</b>菩薩法藏所攝<b>ｏ</b>陀羅尼印印之<b>ｏ</b>至不退轉<b>ｏ</b>成就六度<b>ｏ</b>善分別義<b>ｏ</b>順菩提法<b>ｏ</b>眾經之上<b>ｏ</b>入大慈悲<b>ｏ</b>離眾魔事<b>ｏ</b>及諸邪見<b>ｏ</b>順因緣法<b>ｏ</b>無我<b>ｏ</b>無人<b>ｏ</b>無眾生<b>ｏ</b>無壽命<b>ｏ</b>空<b>ｏ</b>無相<b>ｏ</b>無作<b>ｏ</b>無起<b>ｏ</b>能令眾生坐於道場<b>ｏ</b>而轉法輪<b>ｏ</b>諸天<b>ｏ</b>龍神<b>ｏ</b>乾闥婆等<b>ｏ</b>所共歎譽<b>ｏ</b>能令眾生入佛法藏<b>ｏ</b>攝諸賢聖一切智慧<b>ｏ</b>說眾菩薩所行之道<b>ｏ</b>依於諸法實相之義<b>ｏ</b>明宣無常<b>ｏ</b>苦<b>ｏ</b>空<b>ｏ</b>無我<b>ｏ</b>寂滅之法<b>ｏ</b>能救一切毀禁眾生<b>ｏ</b>諸魔外道及貪著者<b>ｏ</b>能使怖畏<b>ｏ</b>諸佛賢聖所共稱歎<b>ｏ</b>背生死苦<b>ｏ</b>示涅槃樂<b>ｏ</b>十方三世諸佛所說<b>ｏ</b>若聞如是等經<b>ｏ</b>信解受持讀誦<b>ｏ</b>以方便力<b>ｏ</b>為諸眾生分別解說<b>ｏ</b>顯示分明<b>ｏ</b>守護法故<b>ｏ</b>是名法之供養<b>ｏ</b>又於諸法如說修行<b>ｏ</b>隨順十二因緣<b>ｏ</b>離諸邪見<b>ｏ</b>得無生忍<b>ｏ</b>決定無我無有眾生<b>ｏ</b>而於因緣果報無違無諍<b>ｏ</b>離諸我所<b>ｏ</b>依於義<b>ｏ</b>不依語<b>ｏ</b>依於智<b>ｏ</b>不依識<b>ｏ</b>依了義經<b>ｏ</b>不依不了義經<b>ｏ</b>依於法<b>ｏ</b>不依人<b>ｏ</b>隨順法相<b>ｏ</b>無所入<b>ｏ</b>無所歸<b>ｏ</b>無明畢竟滅故<b>ｏ</b>諸行亦畢竟滅<b>ｏ</b>乃至生畢竟滅故<b>ｏ</b>老死亦畢竟滅<b>ｏ</b>作如是觀<b>ｏ</b>十二因緣<b>ｏ</b>無有盡相<b>ｏ</b>不復起見<b>ｏ</b>是名最上法之供養<br>
				<br>
				佛告天帝<b>ｏ</b>王子月蓋從藥王佛聞如是法<b>ｏ</b>得柔順忍<b>ｏ</b>即解寶衣嚴身之具<b>ｏ</b>以供養佛<b>ｏ</b>白佛言<b>ｏ</b>世尊<b>ｏ</b>如來滅後<b>ｏ</b>我當行法供養<b>ｏ</b>守護正法<b>ｏ</b>願以威神加哀建立<b>ｏ</b>令我得降魔怨<b>ｏ</b>修菩薩行<b>ｏ</b>佛知其深心所念<b>ｏ</b>而記之曰<b>ｏ</b>汝於末後<b>ｏ</b>守護法城<b>ｏ</b>天帝<b>ｏ</b>時王子月蓋<b>ｏ</b>見法清淨<b>ｏ</b>聞佛授記<b>ｏ</b>以信出家<b>ｏ</b>修集善法<b>ｏ</b>精進不久<b>ｏ</b>得五神通<b>ｏ</b>逮菩薩道<b>ｏ</b>得陀羅尼<b>ｏ</b>無斷辯才<b>ｏ</b>於佛滅後<b>ｏ</b>以其所得神通<b>ｏ</b>總持<b>ｏ</b>辯才之力<b>ｏ</b>滿十小劫<b>ｏ</b>藥王如來所轉法輪隨而分布<b>ｏ</b>月蓋比丘以守護法<b>ｏ</b>勤行精進<b>ｏ</b>即於此身<b>ｏ</b>化百萬億人於阿耨多羅三藐三菩提<b>ｏ</b>立不退轉<b>ｏ</b>十四那由他人<b>ｏ</b>深發聲聞<b>ｏ</b>辟支佛心<b>ｏ</b>無量眾生得生天上<b>ｏ</b>天帝<b>ｏ</b>時王寶蓋豈異人乎<b>ｏ</b>今現得佛<b>ｏ</b>號寶炎如來<b>ｏ</b>其王千子<b>ｏ</b>即賢劫中千佛是也<b>ｏ</b>從迦羅鳩孫駄為始得佛<b>ｏ</b>最後如來號曰樓至<b>ｏ</b>月蓋比丘<b>ｏ</b>即我身是<b>ｏ</b>如是<b>ｏ</b>天帝<b>ｏ</b>當知此要<b>ｏ</b>以法供養於諸供養為上為最<b>ｏ</b>第一無比<b>ｏ</b>是故天帝<b>ｏ</b>當以法之供養<b>ｏ</b>供養於佛
			</p>
		</section>
		<hr>
		<section>
			<h3>囑累品第十四</h3>
			<p>
				於是佛告彌勒菩薩言<b>ｏ</b>彌勒<b>ｏ</b>我今以是無量億阿僧祇劫所集阿耨多羅三藐三菩提法<b>ｏ</b>付囑於汝<b>ｏ</b>如是輩經<b>ｏ</b>於佛滅後末世之中<b>ｏ</b>汝等當以神力<b>ｏ</b>廣宣流布於閻浮提<b>ｏ</b>無令斷絕<b>ｏ</b>所以者何<b>ｏ</b>未來世中<b>ｏ</b>當有善男子<b>ｏ</b>善女人<b>ｏ</b>及天<b>ｏ</b>龍<b>ｏ</b>鬼神<b>ｏ</b>乾闥婆<b>ｏ</b>羅剎等<b>ｏ</b>發阿耨多羅三藐三菩提心<b>ｏ</b>樂于大法<b>ｏ</b>若使不聞如是等經<b>ｏ</b>則失善利<b>ｏ</b>如此輩人<b>ｏ</b>聞是等經<b>ｏ</b>必多信樂<b>ｏ</b>發希有心<b>ｏ</b>當以頂受<b>ｏ</b>隨諸眾生所應得利<b>ｏ</b>而為廣說<br>
				<br>
				彌勒當知<b>ｏ</b>菩薩有二相<b>ｏ</b>何謂為二<b>ｏ</b>一者<b>ｏ</b>好於雜句文飾之事<b>ｏ</b>二者<b>ｏ</b>不畏深義如實能入<b>ｏ</b>若好雜句文飾事者<b>ｏ</b>當知是為新學菩薩<b>ｏ</b>若於如是無染無著甚深經典<b>ｏ</b>無有恐畏<b>ｏ</b>能入其中<b>ｏ</b>聞已心淨<b>ｏ</b>受持讀誦<b>ｏ</b>如說修行<b>ｏ</b>當知是為久修道行<br>
				<br>
				彌勒<b>ｏ</b>復有二法<b>ｏ</b>名新學者<b>ｏ</b>不能決定於甚深法<b>ｏ</b>何等為二<b>ｏ</b>一者<b>ｏ</b>所未聞深經<b>ｏ</b>聞之驚怖生疑<b>ｏ</b>不能隨順<b>ｏ</b>毀謗不信<b>ｏ</b>而作是言<b>ｏ</b>我初不聞<b>ｏ</b>從何所來<b>ｏ</b>二者<b>ｏ</b>若有護持解說如是深經者<b>ｏ</b>不肯親近<b>ｏ</b>供養<b>ｏ</b>恭敬<b>ｏ</b>或時於中說其過惡<b>ｏ</b>有此二法<b>ｏ</b>當知是為新學菩薩<b>ｏ</b>為自毀傷<b>ｏ</b>不能於深法中<b>ｏ</b>調伏其心<br>
				<br>
				彌勒<b>ｏ</b>復有二法<b>ｏ</b>菩薩雖信解深法<b>ｏ</b>猶自毀傷<b>ｏ</b>而不能得無生法忍<b>ｏ</b>何等為二<b>ｏ</b>一者<b>ｏ</b>輕慢新學菩薩<b>ｏ</b>而不教誨<b>ｏ</b>二者<b>ｏ</b>雖解深法<b>ｏ</b>而取相分別<b>ｏ</b>是為二法<br>
				<br>
				彌勒菩薩聞說是已<b>ｏ</b>白佛言<b>ｏ</b>世尊<b>ｏ</b>未曾有也<b>ｏ</b>如佛所說<b>ｏ</b>我當遠離如斯之惡<b>ｏ</b>奉持如來無數阿僧祇劫所集阿耨多羅三藐三菩提法<b>ｏ</b>若未來世善男子<b>ｏ</b>善女人求大乘者<b>ｏ</b>當令手得如是等經<b>ｏ</b>與其念力<b>ｏ</b>使受持讀誦<b>ｏ</b>為他廣說<b>ｏ</b>世尊<b>ｏ</b>若後末世<b>ｏ</b>有能受持讀誦<b>ｏ</b>為他說者<b>ｏ</b>當知皆是彌勒神力之所建立<br>
				<br>
				佛言<b>ｏ</b>善哉<b>ｏ</b>善哉<b>ｏ</b>彌勒<b>ｏ</b>如汝所說<b>ｏ</b>佛助爾喜<br>
				<br>
				於是一切菩薩合掌白佛<b>ｏ</b>我等亦於如來滅後<b>ｏ</b>十方國土廣宣流布阿耨多羅三藐三菩提法<b>ｏ</b>復當開導諸說法者<b>ｏ</b>令得是經<br>
				<br>
				爾時四天王白佛言<b>ｏ</b>世尊<b>ｏ</b>在在處處<b>ｏ</b>城邑聚落<b>ｏ</b>山林曠野<b>ｏ</b>有是經卷<b>ｏ</b>讀誦解說者<b>ｏ</b>我當率諸官屬<b>ｏ</b>為聽法故<b>ｏ</b>往詣其所<b>ｏ</b>擁護其人<b>ｏ</b>面百由旬<b>ｏ</b>令無伺求得其便者<br>
				<br>
				是時佛告阿難<b>ｏ</b>受持是經<b>ｏ</b>廣宣流布<br>
				<br>
				阿難言<b>ｏ</b>唯然<b>ｏ</b>我已受持要者<b>ｏ</b>世尊<b>ｏ</b>當何名斯經<br>
				<br>
				佛言<b>ｏ</b>阿難<b>ｏ</b>是經名為維摩詰所說<b>ｏ</b>亦名不可思議解脫法門<b>ｏ</b>如是受持<br>
				<br>
				佛說是經已<b>ｏ</b>長者維摩詰<b>ｏ</b>文殊師利<b>ｏ</b>舍利弗<b>ｏ</b>阿難等<b>ｏ</b>及諸天<b>ｏ</b>人<b>ｏ</b>阿修羅一切大眾<b>ｏ</b>聞佛所說<b>ｏ</b>皆大歡喜
			</p>
		</section>
	</section>
</article>